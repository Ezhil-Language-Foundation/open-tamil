                                 வேழ முகத்து விநாயகனே
                               ராகம்  : நாட்டை         தாளம்:  ஆதி
                                              பல்லவி
                        வேழ முகத்து விநாயகனே- 
                               நீயே கதி எனத் தாள் பணிந்தோம்   (வேழ)

                                             அனுபல்லவி

                               ஏழிசை அருளிய இறையவனே-பனி
                               மாமலை மேவிய சிவன் மகனே!      (வேழ)
                                    
                                             சிட்டை ஸ்வரம்

                                  பா; பம கம ரிகம ரீ;
                                  ஸா;ஸநி ப நி ஸா
                                  மரி ப ம நி ப ஸா நி ப ம 
                                  கம ப நி ஸரி க ம ரீ;
                                  ஸாரி நீஸ ப நி மபாம க ம      (வேழ)

                                            சரணம்

                              இளையவன் சினமுறக் கனி வென்றாய்-பின்
                              அவன் மனம் மகிழ்வுற அருள் செய்தாய்
                              வளைமுறி எயிறொடு வடமலையில்-வளர்
                              பாரதம் எழுதிய புகழ் கொண்டாய்

                                         மத்யம காலம்

                              அரக்கர் இனத்தை அழித்த களத்தில் 
                              ஆடிய நாயகி பாலகனே-மலர்
                              நிகர்த்த பதத்தை மனத்தில் இருத்த
                              நீ குரு தாஸன் எனக்கருளே
                                     (சிட்டை ஸ்வரம்)            (வேழ)

                                      கணநாதன் கனவொன்றில்
                               ராகம்: ஹம்ஸ த்வனி          (ரமணன்)
                                     
                             கணநாதன் கனவொன்றில் கனலாக நின்றான்
                             மனமெங்கும் அமரத்வனி  -எந்தன்
                             குருவாக நிழலாடும் ஒருமாயத் தழல் வந்து
                             அருள் செய்யும் விதமே தனி -எனக்(கு)
                             அருல் செய்யும் விதமே தனி                (கண)

                             அகமெங்கும் லயமான சிவலோகம் -அதன்
                             முகமாக ஸ்ருதி போடும் கணநாதம் -கண்ணில்
                             அசைந்தாடி வரும் நீல ஆனந்த வானம்
                             அருவி பொழியும் அமுத கானம்             (கண)

                             நகராதிருந்து நடிக்கும் நர்த்தனம்
                             நரக மனத்தினில் நந்தி மத்தளம்
                             சுக நடனத்தில் தொலைந்தது சலனம்
                             மௌனக் குகையில் நாத ப்ரளயம்

                             அகமாயிருந்து புறமாய் விரிந்த 
                             ஆதி அதிதி மகன் அருள் உதயம்
                             கனலோடிருக்கும் பனியே வருக
                             கனிவே கழலே வருக!
                             கம் கணபதயே நமஹ                    (கண)




                                    வானவர் போற்றிட
                       ராகம்: பூர்வி கல்யாணி                   தாளம்: ஆதி
                                       பல்லவி
                            வானவர் போற்றிட மாமலை சபரியில் 
                            வாழ்பவனே சரணம்; சரணம் !
                                      அனுபல்லவி
                            கானக வாசனே பாடல்கள் பாடி உன்
                            பாத மலர் பணிந்தேனே                 (வானவர்)
                                     மத்யம காலம்
                            வன்புலி வாஹன வரமருள் மோஹன
                            வனமுறை நாயகனே
                            என்மதி மேவிய துன்மதி தீர்த்தருள்
                            எழிலுறும் ஈஸ்வரனே                   (வானவர்)

                                     சரணம்
                            மோன நிலை அறியேன் - தவ
                            மார்க்கமும் நான் அறியேன் - பவ
                            வாழ்விதுவே சதம் என்று நினைந்தொரு
                            துயர்க் கடலில் உழல்வேன்
       
                           ஞான பராபர ஜோதி ஸ்வரூபா
                           சரணாகதி அடைந்தேன்
                                    மத்யம காலம்
                           புனலுறும் வேணி பரமனின் ராணி
                           பூர்வி கல்யாணியின்
                           உளமுறை சிறுவா உனதடி மறவா
                           குரு தாசனை நீ ஆள்வாய்            (வானவர்)


                           உன்னைத்தான் சரணமென்று
                          ராகம்: தோடி                     தாளம்:மிஸ்ர சாபு 
                                    பல்லவி
                        உன்னைத்தான் சரணமென்று உறுதியாய்ப் பணிந்தோமே
                        உத்தமனே விரைந்தோடி வாராய்                   (உன்னை)
                                   அனுபல்லவி
                        பொன்னையும் பொருளையும் போகத்தையும் உதறி
                        பொன்னம்பல மேட்டில் உறைபவனே                (உன்னை)
                                  மத்யம காலம்
                            சபரி கிரிதனில் அழகு நிலவென 
                               ஒளிரும் இறையவனே
                            சரணம் என உனைஅணுகும் அடியவர்
                               மனதில் உறைபவனே                     (உன்னை)
                                   சரணம்
                      மன்னுயிர்க் கெல்லாம் கருணை மழை பொழிவாய்
                      மகவு நான் செய்த பிழை என்னவோ
                      என்னை உன் விழிக்கடைப் பார்வையினால் நோக்க 
                      எத்தனை காலம் ஐயா
                                 மத்யம காலம்
                            உதற முடியாத உறவு முறை கொண்ட
                              உனது குருதாசனின்
                            கதறும் குரல் கேட்டுன் கமல மலர்ப் பாத
                              நிழலில் நீ சேர்த்தருள்                     (உன்னை)

                             பம்பையிலே செல்லும் தீபங்களே
                      ராகம்: ஆபோகி                      (க.ரவி)
                         
                            பம்பையிலே செல்லும் தீபங்களே-எங்கள்
                            நம்பிக்கையின் ஒளி ஓடங்களே                 (பம்பையிலே)

                            செந்தழல் போல் மேனி சீறும் புலியேறி
                            கைகளில் வில்லேந்தி காவல் செய்யும் தீரம்
                            பந்தள ராஜன் மைந்தனைக் காண
                            வந்தவர் பிணி தீர்க்கும் புண்ய நதி தீர்த்தம்       (பம்பையிலே)


                           நெய்யபிஷேகத்தில் நெஞ்சுருகாதா
                           கற்பூர தீபத்தில் கண் பனிக்காதா
                           ஐயனைப் பாடும் தருணம் வராதா
                           ஆவலைத் தீர்த்து வைக்கும் ஆனந்த §க்ஷத்ரம்      (பம்பையிலே)
   
                                கேசவா கிரிதாரி,மாதவா வனமாலி
                        ராகம்: சுபபந்துவராளி                        சு.ரவி

                                 கேசவா கிரிதாரி மாதவா வனமாலி
                                 பேதை நான் உனை நாடி செய்த மாதவம் கோடி     (கேசவா)

                              ராஜபோகமோர் மாயமோஹமாய்ச்
                                  சூழ வாழ்ந்திடப் போமோ
                              ராச லீலையில் ராதை நாயகா
                                  ராகம் வேறுபடலாமோ- ஒரு
                                  பூவை வாட விடலாமோ                       (கேசவா)
                   
                              பீலி சூடும் என் நீல ச்யாமளா
                                  பெண்மை என்பதே யாகம்
                              கோலவார் குழல் கோதை நாயகா
                                  கூடு கொண்டதே தாகம் -உனைக்
                                  கூடும் இன்பமே   யோகம்                       (கேசவா)

                              வண்ண வேய்ங்குழல் பொங்கு கீதம் என்
                                  ஜீவ நாடியைத்  தீண்டும்
                              கண்ணனே, கடல் வண்ணனே கழல்
                                  ஓசை ஆசையைத் தூண்டும் - மனம்
                                  ஓய்விலாத சுகம் வேண்டும்                       (கேசவா)

                              நந்த கோகுலம் தந்த செல்வமே
                                  பைந்துழாய் அலங்காரா!
                              சிந்தை வானிலே திங்களாயினாய்
                                  சிந்து பாடினேன் மீரா
                                  எந்தன் ஆவியே வாராய்!                        (கேசவா)

                                       சாந்தி சாந்தி
                      ராகம் :தர்பாரி கானடா                       க.ரவி
                    
                              சாந்தி சாந்தி சாந்தி சாந்தி சபரி வாஸனே
                              சாந்தம் உன் ஸ்வரூபம் அன்றோ சத்ரு நாசனே          (சாந்தி)

                              கான மழையில் நனைந்த பிறகும் குளிரவில்லையா
                              ஞான ஜோதி ஜ்வாலையாக ஒளிரும் ஐயப்பா- நீ
                                       ஒளிரும் ஐயப்பா                         (சாந்தி)

                              ஐந்து புலன்கள் ஐந்து மலைகள் ஆளவந்திடு
                              ஐங்கரன் சஹோதரா நீ அமைதி தந்திடு-மன
                                       சாந்தி தந்திடு                           (சாந்தி)

                              சிந்தை எங்கும் ஜீவகீதம் நீ இசைத்திடு
                              சித்விலாஸ தீபமே நீ அமைதி தந்திடு -மன
                                       சாந்தி தந்திடு                           (சாந்தி)

                              தந்தை தாயும் ஆனவா நீ தயை புரிந்திடு
                              சந்ததம் உன் சரண கோஷம் சாந்தி தந்தடு -மன 
                                       சாந்தி தந்திடு                           (சாந்தி)

                                   ஐயப்பன் திருப்புகழ் -14
                               ராகம்:                            சு.ரவி

                              தந்தனம் தனன்தனந்த தந்தனம் தனன்தனந்த
                                   தந்தனம் தனன்தனந்த                            தந்ததான

                              உண்டுறங்கி உண்டுறங்கி சஞ்சலம் படர்ந்துழன்று
                          ஜென்ம சஞ்சிதம் பிணைந்து                       நைந்திடாமல்

                          உன்பதங்கள் உய்ந்துணர்ந்(து) அனங்கனின் கொடுஞ்சரம்து
                          றந்த நெஞ்சரங்க மெங்கும்                        அன்புதாராய்!

                          அண்டரண்டமும் குலுங்க அம்பரம் புகுந்தளந்த
                          செம்பதம் உயர்ந்தெழுந்த                         செங்கண்மாலை
             
                          இந்துவும் குளிர்ந்த கங்கை யும் புஜங்க மும் புனைந்த
                          சங்கரன் மனம் குழைந்தி                         ணைந்தபோது

                          வண்டினம் புழங்கு பம்பையின்புறங் கிடந்து பின்பு
                          பந்தளம் தவழ்ந்தெழுந்த                          சம்புபாலா!

                          வஞ்சகம் கலங்க செண்டை திண்டிமம் முழங்கவன்று
                          கொஞ்சிடும் நடம் புரிந்த                         எங்கள்கோவே

                          அண்டியுன் பதம் பணிந்து மண்டலம் தவம் புரிந்த
                          அன்பர் நெஞ்சிலும் புகுந்                        திலங்குவோனே

                          அன்றலர்ந்த கொன்றை தும்பை செண்பகம் படர்ந்த குன்றில்
                          அம்பலம் துலங்க வந்த                          தம்பிரானே!                     

                                            லம்போதரன் தந்தம் 
                                                                        சு.ரவி
                                    லம்போதரன் தந்தம் ஒன்றோ டெழுந்தருளும்
                                    அம்பா சுதன் வருகவே!
                                    பண்பாடி நின்றோம் கண்பார்வையால் என்
                                    துயர் யாவையும் களைகவே- நல்ல
                                    துணையாகவே  வருகவே!                   (லம்போ)

                                    இருளென மாயையின் திரை மூடும் வாழ்விலே
                                    தடுமாறும் எமது மனமே
                                    இறுதி வரை உறவு பகை பந்தபாசங்களில்
                                    அலைமோதி வீணாகுமே
                                    அருகில் விளக்குண்டு ஆனாலும் கண்மூடி
                                    ஒளிதேடும் பேதை மனமே
                                    ஞான ஒளியே உனது அடியவரின் இடர் நீக்கி 
                                    வழிகாட்ட நீ வருகவே-எம்மை                 
                                    வழிகாட்ட நீ வருகவே!                     (லம்போ)

                                    பொருளென்றும் புகழென்றும் போராடி வாழ்நாளில்
                                    ஓடிக் களைத்துவிட்டோம்
                                    எதிர்காலம் புதிராக நிகழ்காலம் மயலாக
                                    தேடித் திகைத்துவிட்டோம்
                                    அறமென்ற பெருவீதி நாடாது மறமென்ற
                                    சிறுவழியில் நின்றுவிட்டோம்
                                    நிஜமான வழிகாட்ட கஜராஜ நீ வருக
                                    காலம் கடந்த பொருளே!                    (லம்போ)

                                    தங்குதடை இல்லாமல் இங்கு பலஆசைகளில்
                                    தளையுண்டு வாடுகின்றோம்
                                    தவறாக நிறைவென்ற மாரீச மானையே
                                    தடம் தேடி ஓடுகின்றோம்
                                    கங்காதரன் மைந்த கடைநோக்கின் ஒருகூற்றில்
                                    கதிர் மதியம் ஆக்கும் அருளே
                                    காத்தருள வாவென்று கைகூப்பி வேண்டினோம்
                                    கதியாக நீ வருகவே!                       (லம்போ)

                              இந்த பாலன் உள்ளே வரலாமா
                           ராகம்: நாத நாமக் க்ரியா                  ரமணன்

                         இந்த பாலன் உள்ளே வரலாமா -ஒரு
                         பார்வையில் சொல் ரகுராமா
                         தொழுதேன் உனை நான் ஜகன்னாதா
                         தொடரும் வினைகள் அகலாதா
                         அழுதேன் அழுதேன் பரந்தாமா
                         அழகே அபயம் இதுதானா?                (இந்த)
                         
                         ஆனந்த வானிலே நானெந்த மேகமோ
                         அலைவதும் சரிதானா - ராமா
                         மானென்றேனும் மயங்கி வந்தாலும் 
                         மரணத்திலேனும் பிழைத்திருப்பேன்

                         கதிரென வந்த ஓர் கார்முகிலே
                         கதறுகின்றேன் இன்னும் பதில் இல்லையே
                         தொழுதேன் உனை நான் ஜகன்னாதா
                         தொடரும் வினைகள் அகலாதா
                         அழுதேன் அழுதேன் பரந்தாமா
                         அழகே அபயம் இதுதானா?                (இந்த)

                         நீண்ட கரம் என்னைத் தீண்ட வரும் கணம்
                         நெஞ்சம் வில்லாய் வளையாதா
                         மாண்டபின்

                         கதிரென வந்த ஓர் கார்முகிலே
                         கதறுகின்றேன் இன்னும் பதில் இல்லையே
                         தொழுதேன் உனை நான் ஜகன்னாதா
                         தொடரும் வினைகள் அகலாதா
                         அழுதேன் அழுதேன் பரந்தாமா
                         அழகே அபயம் இதுதானா?               (இந்த)                                                                                        


                                   யார் மனத்தில் நீ இருந்து          
                                                                 க.ரவி                                                                       
                         யார் மனத்தில் நீ இருந்து தேர் செலுத்துகின்றாய்
                         யார் உயிர்க்குள் நீ நுழைந்து குழலிசைக்கின்றாய்                (யார்)

                         யார் விழிக்குள் நீ நுழைந்து வண்ணம் சேர்க்கின்றாய்
                         யார் மொழிக்குள் கையளைந்து வெண்ணெய் கேட்கின்றாய்        (யார்)

                         யார் புனைந்த மாலைக்காக தோளசைக்கின்றாய்
                         யார் விரித்த குழல் முடிக்க போர் நடத்துகின்றாய்
                         எங்கிருந்தோ பாஞ்சசன்யம் நீ முழக்குகின்றாய்
                         இனி எனக்குள் உன் நினைப்பை ஏன் விதைக்கின்றாய்-எனை
                                                   ஏன் வதைக்கின்றாய்             (யார்)
                        நீ நடத்தும் நாடகத்தில் நான் நடிக்கின்றேன்
                        நீ இயக்கும் கருவியாக வரத்துடிக்கின்றேன்
                        நீயும் நானும் வேறு வேறா கூறுவாய் கண்ணா
                        நீ பிரிந்தென் உள் உவந்து சேருவாய் கண்ணா-பதில்
                                              கூறுவாய் கண்ணா                   (யார்)
                        ராகம் : பிலஹரி 
                        சரணம் ஐயப்பா -ஸ்வாமி சரணம் ஐயப்பா ஸ்வாமி 
                        சரணம் ஐயப்பா ஸ்வாமி சரணம் ஐயப்பா!

                          ரிகபா மக ரிஸநிதபத
                          ஸரிகா ரிக பதமகபத
                          ஸரிகா மக ரிஸநிதபத
                          கரிஸநி தபமக ரிகபத                          (சரண)

                          பிறைசூடிய சிவனொரு கணம் 
                          திருமால் மனதுடன் இனையவும் 
                          வனமீதினில் நதி தழுவிட
                          முழுமதி என ஒளிர் இறையவ                   (சரண)
                              
                          ஸ்ரீவாஸ¤தேவன் தந்த
                          ஸ்ரீபூத நாதன் உந்தன்
                          பாதாரவிந்தம் கண்ட
                          ஆனந்தம் நெஞ்சில் பொங்கும்                  (சரண)

                          பரமன் அருளும் மகனே-அறி
                          வருளும் குருவின் குருவே-மிகும்
                          புனித சபரி மலை மேல் குளிர்
                          நிலவாய் அமர் அழகே நிதம்                   (சரண)

                          பார், வளி, வெளி, எரி தழல், நீர்
                          எனும் இவை அமைவதெலாம்
                          இறையவ நினதருளே
                          கரி மலையின் அரச                         (சரண)

                          தாதா,விதாதா,வினோதா
                          மகரிஷிகளும் தொழும் பாதா-குரு நாதா
                          ஹரிஹராத்மஜா பதாம்புஜம்                   (சரண)

                          இனிதுயர் இலையே மனமே வினை மாயவே
                          அருள்மழை பொழிவான் அவனே பதமே கதி      (சரண)

                          கானம் வாழும் அழகுரூப
                          உனையே மனம்
                          கானம் பாடும் நினது பாத நிழலுற அருள்       (சரண)

                          ஜோதி வடிவாக மலை மீது வருவாய்
                          அடியார் விழிகளில் பரவச ஒளிதரும் இறைவா
                          சீறும் புலிவாஹனனே
                          அருல்வாய் பத ஸரோருஹம் நிரந்தரம்          (சரண)

                              ஸ்ரீ குருவாயூர் அம்பலம்
                                                     -சு.ரவி

                         ஸ்ரீ குருவாயூர் அம்பலம்
                         ஹரி நாராயண மந்திரம்
                         ஸ்ரீ க்ருஷ்ணன் வளர் §க்ஷத்ரம்                  (ஸ்ரீ குரு)

                         பால் நிறச் சங்கமும் ஆழியும் -கதை
                         பத்மமும் கைகளில் ஏந்திடும்
                         பாலகன் தரிசனம் காணவே -தினம்
                         தேவரும் முனிவரும் பரவசம் மிகும் 
                         புனித குரு பவன புர                         (ஸ்ரீ குரு)

                         வேண்டிடும் அன்பர் மனோபாரம் -தனை
                         வேரொடு சாய்க்கும் துலாபாரம்
                         வேண்டிய யாவும் கை கூடும் -ஸ்ரீ
                         வேலி வலம் வரும் மழுமுனி அருள்
                         புனித குரு பவன புர                         (ஸ்ரீ குரு)  


                        விட்டலா ஹரி விட்டலா
             ராகம்: ஸிந்து பைரவி                      -சு.ரவி
                                                
                      ஒன்றிங்கு நாம் சேர்ந்தழைக்கலாம்- நல்ல
                      மார்க்கம் கண்டுய்ந்து பிழைக்கலாம்
                      மட்டில்லாத மகிழ்ச்சியில்- அந்த 
                      விட்டலன் நாமம் முழக்கலாம்     
                         விட்டலா-ஹரி விட்டலா-ஹரி
                         விட்டலா-ஹரி விட்டலா!

                      பஞ்சுப் பதங்கள் நினைக்கலாம் - கண்ணின்
                      நீர் கொண்டவற்றை நனைக்கலாம்-உங்கள்
                      நெஞ்சை அழுத்திடும் சோகச் சுமைகளை
                      விட்டலன் தோள்களில் வைக்கலாம்
                         விட்டலா-ஹரி விட்டலா-ஹரி
                         விட்டலா-ஹரி விட்டலா!

                      காமக் க்ரோதங்கள் துறக்கலாம் - அவன் 
                      காதலை நெஞ்சில் நிறைக்கலாம் -உங்கள்
                      நாம சங்கீர்த்தன நாதப்ரவாஹத்தால்
                      சொர்க்கத்தின் வாசல் திறக்கலாம்
                         விட்டலா-ஹரி விட்டலா-ஹரி
                         விட்டலா-ஹரி விட்டலா!
                      விட்டல த்யானம் பிறக்கலாம் - சற்றே
                      நம்மை நாமிங்கு மறக்கலாம்
                      வெட்ட வெளியெங்கும் கட்டில்லாமல் ரெண்டு
                      ரெக்கை விரித்துப் பறக்கலாம்!
                         விட்டலா-ஹரி விட்டலா-ஹரி
                         விட்டலா-ஹரி விட்டலா!

                     திக்கற்ற பேரும் துதிக்கலாம் - நாவில்
                     தீஞ்சுவை நாமம் தித்திக்கலாம்-அந்த
                     சொக்கத்தங்கம் தன்னை அந்தரங்கத்தினில்
                     பத்திரமாகப் பதுக்கலாம்!
                        விட்டலா-ஹரி விட்டலா-ஹரி
                        விட்டலா-ஹரி விட்டலா!

                     விட்டல நாதனைப் பற்றலாம்- எமன்
                     கிட்ட வந்தால் உடன் எற்றலாம் - நம்மை
                     விட்டகலாத வினைகளெல்லாம் கதிர்
                     வீச்சிற் பனியென வற்றலாம்!
                        விட்டலா-ஹரி விட்டலா-ஹரி
                        விட்டலா-ஹரி விட்டலா!

                    கைத்தாளம் இட்டுக் களிக்கலாம்- ஹரே 
                    விட்டலா என்று விளிக்கலாம் - அந்த 
                    நீல வண்ணப் பாண்டு ரங்கத் தடாகத்தில்
                    நீந்தித் துளைத்துத் திளைக்கலாம்-கண்ணில்
                    நீர்த்துளி முத்தும் முளைக்கலாம்- கண்ணில்
                    நீர்த்துளி முத்தும் முளைக்கலாம்
                       விட்டலா-ஹரி விட்டலா-ஹரி
                       விட்டலா-ஹரி விட்டலா!
 
                           சங்கர லிங்காஷ்டகம்
                                                         க்ரேஸி மோகன்
                                சத்சிவ சித்தானந்தன லிங்கம்
                                சகுண உபாசக நிர்க்குண லிங்கம்
                                புத்தி அனுக்ரஹ பாரதி லிங்கம்
                                சத்குரு சங்கர தத்துவ லிங்கம்
                                
                                தொன்மையில் சிவமாய்த் தோன்றிய லிங்கம்
                                தென்முகம் நோக்கிய தெய்வத லிங்கம்
                                சின்மயமான சிதம்பர லிங்கம்
                                சத்குரு சங்கர தத்துவ லிங்கம்
           
                                ஆழ்நிலை த்யான அசலன லிங்கம்
                                அண்ட சராசர மாயா லிங்கம்
                                ஊழ்நாள் ஊர்த்துவ தாண்டவ லிங்கம்
                                சத்குரு சங்கர தத்துவ லிங்கம்

                                முப்புரம் கனலெரி மூட்டிய லிங்கம்
                                மன்மத தகன மகாதவ லிங்கம்
                                அப்பு,விண்,வாயு,மண்,அக்கினி லிங்கம்
                                சத்குரு சங்கர தத்துவ லிங்கம்

                                அயனரி அடிமுடி தேடிய லிங்கம்
                                அலை,கலை தலைமுடி சூடிய லிங்கம்
                                நயன நுதலிடை நீரணி  லிங்கம்
                                சத்குரு சங்கர தத்துவ லிங்கம்

                                கனக மகாமழை காட்டிய லிங்கம்
                                குருநெறி மனிஷா பஞ்சக லிங்கம்
                                அனுதினம் பஜகோவிந்தன லிங்கம்
                                சத்குரு சங்கர தத்துவ லிங்கம்

                                ஷண்மத ஸ்தாபக சங்கர லிங்கம்
                                சத்திய சிவமய சுந்தர லிங்கம்
                                உன்னத அத்வைதாம்ருத லிங்கம்
                                சத்குரு சங்கர தத்துவ லிங்கம்

                                இகபர சுகமருள் ஈஸ்வர லிங்கம்
                                இம்மையில் மறுமையை நீக்கிடும் லிங்கம்
                                பகலென ஒளிர் பரமாத்மக லிங்கம்
                                சத்குரு சங்கர தத்துவ லிங்கம்

                                ஜெயஜெய ஹரஹர சங்கர லிங்கம்
                                ஜனன மரண நிலை நீக்கிடும் லிங்கம்
                                தயவொடு தாயெனத் தேற்றிடும் லிங்கம்
                                தந்தை சதாசிவ சங்கர லிங்கம்


                                           சிவாஷ்டகம்
                                                                 ரமணன்

                              மனம் கொன்ற பாவம் தனைக் கண்ட கோலம்
                              மலர் மாலையாகிப் பதம் சூடும் காலம்
                              விசித்ரம் வினோதம் விளங்காத போதம்
                              சிவன் சங்கரன் தங்கும் ஈசானம் ஈதே!

                              அசைவற்ற கண்கள் அகண்ட ப்ரபஞ்சம்
                              அமைதித் தடாகம் அலைகள் ஸ¤நாதம்
                              சினத்தோடிருக்கும் தனித்தேன் தரங்கம்
                              சிவன் சங்கரன் தங்கும் ஈசானம் ஈதே!

                              துரும்பாகி நெஞ்சில் துடிக்கின்ற கண்ணீர்
                              அரும்பாத முன் வந்தணைக்கின்ற தெய்வம்
                              கரங்கள் விசாலம் வரங்கள் ஸ்வபாவம்
                              காருண்யமே ஈசன் காட்டும் ப்ரபாவம்
                              சிவன் சங்கரன் தங்கும் ஈசானம் ஈதே!
                              
                              அவன் தந்த வார்த்தை அவன் வைத்த போதை
                              அவன் செய்த மாயை அகந்தைப் பதாகை
                              சிவன் சொந்தம் என்கின்ற போதே வஸந்தம்
                              சிவன் சங்கரன் தங்கும் ஈசானம் ஈதே!

                              அலுக்காது நாமம் அடங்காது தாகம்
                              கணந்தோறும் நெஞ்சத்தில் காபாலி நடனம்
                              நடுங்கித் துகள் போல் நொறுங்கட்டும் காலம்
                              பயங்கள் விதிப்பேய்கள் யாவும் நிர்மூலம்
                              சிவன் சங்கரன் தங்கும் ஈசானம் ஈதே!

                              புயல் வீசும் பாதம் நிழல் தேடும் வேதம்
                              புஜம் போன்ற மௌனத்தில் ஆரங்கள் கீதம்
                              கணங்கள் யுகங்கள் மயங்கும் ஸ்வரங்கள்
                              சிவன் சங்கரன் தங்கும் ஈசானம் ஈதே!

                              சிரம் தாழ்த்தி வெல்லும் சிவன் வெற்றி சொல்ல
                              கரம் பற்றி மெல்லக் கரைசேர்க்கும் செல்வன்
                              கபாலன் தயாளன் கனல் மின்னும் சூலன்
                              சிவன் சங்கரன் தங்கும் ஈசானம் ஈதே!

                              உயிர் நின்ற போதும் உனர்வாகி மோதும்
                              அருல் வீசும் தீபம் அகண்ட ப்ரகாசம்
                              பதம் கண்ட நெஞ்சில் கணம் தோறும் தில்லை
                              சிவன் சங்கரன் தங்கும் ஈசானம் ஈதே!

                       சீலமுயர் வாழ்வை யொரு யோகமெனவே பயிலும் சாதகர்தமைக்
                       காலனொருபோதும் அணுகாதபடி நாளுமவன் காத்தருளுவான்!
                       நீலமுகி லாடுமலை சோலைபல சூழுமலை நீலிமலையாம்
                       வாலியணுகாதமலை வாழுமிறை பாதமலர் வாழ்த்துமனமே!

                       யானெனதிலாத நிலையோடுபல காடுமலை ஏறிவருவார்
                       தானவர்தம் காவலென வீடுமனை வாசலவன் காத்தருளுவான்!
                       யானைகள் உலாவுமலை, வானரமி லாதமலை யாளுமரசன்
                       தேனமர் துழாய் புரளும் தோளழகன் பாதமலர் தேடுமனமே!

                       எண்ணிய எலாமருளும் ஏழைபங்காளான் சிவபாலன் இவனை
                       நண்ணும் அடியார்களொருபோதும் நலியாதபடி காத்தருளுவான்
                       திண்ணிய மரங்கள் உயர் கானகம் அடர்ந்தமலை காந்தமலைமேல்
                       விண்ணிலெழு ஜோதிமல ரானபர தேவனை விரும்பு மனமே

                       பூரணை மணாளனவன், புஷ்கலையின் காதலனைப் போற்றுமடியார்
                       தாரணியில் பேறு,புகழோடு பல காலமுறக் காத்தருளுவான்!
                       நாரணியும், ஆறணியும் நாயகனும் கூட உருவாகி மலை மேல்
                       பூரண நிலாவென உலாவும் அவன் பொன்னடிகள் எண்ணு மனமே!

                       மேதினியில் ஏதிலிகள் தோழனவன் மாமலையைத் தேடுமடியார்
                       சோதனையுறாதபடி, சோர்வு தழுவாதபடி காத்தருளுவான்!
                       வேதஒலி சூழுமலை,வேடுவரில் யோகியவள் வாழுமலை மேல்
                       நாதவடிவானவனை, பூதகண நாயகனை நண்ணு மனமே!


                            க்ரேஸி மோஹன் greeting ஐயப்பன் கவிதை

                பூரணை மணாளனவன், புஷ்கலையின் காதலனைப் போற்றுமடியார்
                       தாரணியில் பேறு,புகழோடு பல காலமுறக் காத்தருளுவான்!
                       நாரணியும், ஆறணியும் நாயகனும் கூட உருவாகி மலை மேல்
                       பூரண நிலாவென உலாவும் அவன் பொன்னடிகள் எண்ணு மனமே!


                                    "சந்தன மணம் கமழ் ஐயப்பன்"

                                  இசைக் கவி மலர் வெளியீட்டு விழா
  
               நாள் :  19/02/06   ஞாயிறு
               நேரம்:  மாலை 5:30 - 6:30 
               இடம்:  ஆஸ்திக ஸமாஜம்,
                      வீனஸ் காலனி முதல் தெரு,
                      ஆழ்வார்ப் பேட்டை,சென்னை-600 018.    

               நிகழ்ச்சி நிரல்:
                         5:30-5:50   கவி மலர்கள்-இசை நிகழ்ச்சி :  இசை அமைத்து வழங்குபவர்
                                    இசைஅமைப்பாள திரு.ரமேஷ்வினாயகம் அவர்கள்
                               பாடியவர்களுக்கு நினைவுப் பரிசு by கவிஞர் வாலி
                         5:50-5:53   இறை வணக்கம்  திரு.வி.கே. நாராயணன் அவர்கள்
                         5:53-5:58   வரவேற்புரை  -   கவிஞர் திரு.க.ரவி அவர்கள்
                                
                             பொன்னாடை to chief guest by Su.Ravi
                            Memento to chief guest by Crazy Mohan
                                  
                         6:00-6:20   புத்தக வெளியீடு,மதிப்பீட்டுரை -  கவிஞர் திரு.வாலி அவர்கள்
                                     
                        பொன்னாடை & Book Release to குருஸ்வாமி அவர்கள் by கவிஞர் வாலி

                                    Introduce the Poets on Stage
                        (K.Ravi,Su.Ravi,VVS,Ramesh Vinayakam, Crazy, Suki.Sivam 
                               Not physically present: Ramanan, R.Sivakumar, Suresh babu)
                         6:20-6:30   வாழ்த்துரை  -    சொல்லின் செல்வர் திரு. சுகி.சிவம் அவர்கள்
                                                   கலைமாமணி திரு.Crazy மோஹன் அவர்கள்
                           பொன்னாடை  to கலைமாமணி Crazy மோஹன் அவர்கள் by சுகி.சிவம்
                       
                  பொன்னாடை  to thiru.PS Baskar (who has published the book) by ஸ்ரீதர் குருஸ்வாமி

                         
                        நிகழ்ச்சித் தொகுப்பாளர்:       கவிஞர் திரு.வ.வே.சுப்பிரமணியன் அவர்கள்

                  

                            சடை வீழும் தாரார் புஜங்கள்-வந்து 
                   நடமாட முயல்கின்ற கங்கைப் பதங்கள்
                   தடையென்ன பருகட்டும் கண்கள்-சிவ
                  தரிசனம் அன்றி வேறெங்கே நிஜங்கள்
                                               -கவிஞர் ரமணன்


                 அவனை வரைதல், அவனில் கரைதல்,
                 அவனே கதியென் றடைதல்-புவனம்
                 உருகப் பண் யாத்தல் இவையாவும் கச்சி
                வரதப்பன் தந்த வரம்.
                                     -சு.ரவி


                         தாயின் கருணை ஸாயிராம்-ஒளி
                          தவழும் வதனம் ஸாயிராம்!
                         நேய உணர்வு ஸாயிராம் -என்றும்
                           நிலைக்கும் உறவு ஸாயிராம்!

                        நீரும் நெருப்பும் சேருமோ? -உன் 
                          நிழலில் துயரம் தோன்றுமோ? -உன்
                        பார்வை அழைக்கும் போது - மனம்
                          பாதை மாறிப் போகுமோ?
            

                                      ஐயப்பன் திருப்புகழ் -15
                               ராகம்: ஹம்ஸானந்தி                            சு.ரவி

                                தனதன தனதன      தனதான

                             பிறையணி  இறையவர்               அருளாலே
                                   பிறிதொரு வனமதில்           வளர்வோனே!
                             குறைகளில் நிறையுறும்               அடியேனும்
                                   குருவடி  நிழலுற             அருள்வாயே
                             கறையறு  நிலவென                 ஒளிர்வோனே
                                   கரிமலை  பகவதி             மகிழ்பாலா
                             மறையொலி பரவிய                  மலைமீது
                                   மனமகிழ் வுடனமர்             பெருமாளே!
                                  (குருவடி  நிழலுற             அருள்வாயே)

                                        
                     

                                          ஐயப்பன் திருப்புகழ் -16
                               ராகம்                            சு.ரவி

                              தானதத் தனந்தனந்த   தானதத் தனந்தனந்த                                                                                            
                                      தானதத் தனந்தனந்த                            தந்ததான

                             வீடுசுற்ற மென்றுழன்று   மாதர் மக்களென்றயர்ந்து                                                                                            
                                      யானெனத் திரிந்தலைந்து                         நைந்துபோன
                                வீணனைப் பரிந்தணைந்து   மோகமுற்றிலுங்களைந்து                                                                                            
                                      வாழவைக்கும் இங்கிதங்கள்                       சிந்தியாவோ!

                            நாடுபட்டமுந் துறந்து   தாதைசொற்பணிந்துகந்து                                                                                            
                                      காடுமுற்றிலுந் திரிந்து                            தம்பியோடு
                                நாணிழுத் திலங்கை சென்று   நீடுமைத்தடங்கண் மங்கை                                                                                            
                                      யோடு வெற்றி கொண்ட கொண்டல்                தந்தசேயே!

                            ஏடனுப்பும் அந்தகன்கை  நீதடுத்து கஞ்சன் உந்தும்                                                                                            
                                     ஏழ்பிறப்பையும் சினந்து                            வந்திடாயோ
                                ஏரகத்தன் பின்பிறந்தொர் ஆடகப்பொன்னம்பலத்தில்                                                                                            
                                      யோகபட்டயம் பிணைந்                           தமர்ந்தபாலா!                            

                            நீடுமெய்த் தவம் புரிந்த   ஞானசித்தர் தங்குமந்த                                                                                            
                                      நீலிவெற்பிலங்க நின்ற                            எங்கள்கோவே!
                                நாலுதிக்கையும் பிளந்து  நாமசப்தம் ஒன்றெழும்ப                                                                                            
                                      தீயென்க் கிளர்ந்தெழுந்த                          தம்பிரானே!
                          (ஏடனுப்பும் அந்தகன்கை  நீதடுத்து கஞ்சன் உந்தும்                                                                                            
                                     ஏழ்பிறப்பையும் சினந்து                            வந்திடாயோ)

                                    ஏழுமலையான் அந்தாதி
          
                             வெய்யதோர் பாலை வனமாய்க் கிடந்த மனத்துமுந்தன்
                             துய்யமெய்க் காதல் அரும்பக் கவிதை துளிர்க்கவைத்தாய்
                             மைம்முகில் வண்ணா! மலையே ழுகந்தமர் மாணிக்கமே!
                             உய்யுமா றென்னையும் ஆண்டுகொள் நானுன் அடைக்கலமே!

                             அடைக்கலம் வந்த அரக்கனின் தம்பிக் கரசு தந்த
                             புடைத்தெழுந் தோள! புலத்தியன் தோன்றல் புழுதிசாய்த்தோய்1
                             இடைக்குலம் உய்ய இரவிலே மாறி இடம்பெயர்ந்தோய்
                             குடைக்கொரு கோவர்த் தனகிரி தூக்கிய கோவிந்தனே!

                             கோவித் தெனைநீ புறம் விடலாமோ? குழவியென்றே
                             பாவித் திடுவது பாரமோ? தாயாய்ப் பரிந்தழைத்தால்
                             தாவித் தழுவிடும் சேய்நான்; இதுபோல் தவிக்கலாமோ?
                             வாவிப் பொழில் சூழ் வடமலை மேவும் வரதுங்கனே!

                             வரதம் வலமும் அபயம் இடமும் வழிநடத்தும்.
                             விரதக் கனலில் இருளறும் உள்ளே விழிதிறக்கும்.
                             சுருதிப் பொருளே, நவில்தொறும் நாமம் சுவைபெருக்கும்.
                             அரவம் விரித்த அணைமேல் துயிலும் அரவிந்தமே!

                             அரனும் அரியும் உமையும் குகனும் ஒருவடிவாய்த்
                             திரளும் திருமலைத் தெய்வமே! வாசத் துழாயலங்கல்
                             புரளும் புஜங்கள் புவனங்களேழும் புரந்திருக்க
                             இருளும் ஒளியும் கடந்த வெளியாய் இருப்பவனே!

                             இருப்பதும், நிற்பதும்,பாதங்கள்நீட்டிக் கிடப்பதும்,உன்
                             விருப்புடைக் கோலம். பனிபோல் முகில்கள் விரவிநிற்கும்
                             பருப்பதம் ஏழும் பரவும் பரனே பரிந்தெமக்குன்
                             திருப்பதம் தந்தாய்,திதிப்பினில் நெஞ்சம் திளைக்கின்றதே!

                             திளைக்கலாம், தோய்ந்து கிடக்கலாம்,கண்களில் முத்திரண்டு
                             முளைக்கலாம், வேத முதல்வனைப் போற்றிப் பரவசத்தில்
                             களிக்கலாம்! இந்தக் கலியுகம் உய்யக் கருணைகொண்டு
                             சுளைப்பலா வேரிற் பழுத்ததே! வாரீர், சுவைக்கலாமே!

                             சுவைதரும் நாமம் சுகம்தரும் நெஞ்சின் சுமைவிலக்கும்
                             அவைதொறும் வெற்றி நடைதரும்; மந்திக் குரங்கினங்கள்
                             கவைதொரும் தாவும் கவின்வேங் கடத்துறைக் கற்பகக்கா
                             எவையெலாம் வேண்டும் அவையெலாம் அன்பர்க் களிக்கின்றதே!

                             அளிமுரல் சோலை அணிதரும் மாமலை வேங்கடத்தே
                             ஒளியுற்க் கோயில் உகந்தஎம் மானை அணுகுபோதே
                             களிவரல், பேச்சறல், நெஞ்சகம் விம்மிக் கசிந்துகண்ணீர்த்
                             துளிவரல், என்று பலவா(று)  இதயம்  துடிக்கின்றதே!

                             துடியிடை நாயகி, துய்யசெந் தாமரை வீற்றிருப்பாள்
                             வடிவுடையாள்,திரு வேங்கடத் தான்திரு மார்பிலென்றும்
                             குடியுடையாள் பது மாவதித் தாயை மணந்துகொண்டு
                             நெடிதுயர்ந் தானை நினைந்தவர்க் கென்றும் நிகரில்லையே!
                                                      
                             31/05/2006                                        -சு.ரவி

                     
                            ஓடேந்தி ஐயமுண்போன் முன்னம் அறுசுவை
                                   உணவினைப் படைத்ததேபோல்
                                ஓடமுடியாத முடம் உயரத்திருக் கின்ற
                                   ஒண்தேனை நச்சினாற்போல்
                            சூடேந்தி உலவிடும் சூரியனை விழியிலான்
                                   சும்மா விரும்பினாற்போல்
                                சுருதி, லயம் அறியாத சூனியச் செவியிலே
                                   சுநாதம் இசைத்ததே போல்
                            கூடேந்தி உலவி வெறும் பாடுற்றலை கின்ற
                                  கூறிலேன் வாழ்விலேனோ
                               கூடவருமாறு நல் குளிர் மயிற்பேடொன்றைக்
                                  கூட்டிவைத்தயே! குழற்
                            காடேந்தும் அன்னமே, காடுநாடும் சிவனைக்
                                   காதலிக்கும் வண்ணமே!
                               கடைநோக்கின் ஒரு கூற்றில் கதிர்,மதியம் ஆக்கிடும்
                                   கற்பகத் தேவி உமையே!

                                     ஞாயிறு

                                 
                    தங்கக் கருவாய்த் தகதகத்த தீஉடலாய்ப்
                    பொங்கும் கருணைப் புயல். 
                   
                    பசும்புற் பனிநீர் முகம்காட்டப் பார்த்து
                    விசும்பிற் பறக்கும் விரைந்து.

                    ஏழு நிறக்குதிரை ஏறி வரும் புதிரைத்
                    தாழ வணங்கும் தலை.

                    ஈராறும் தாண்டி இலங்கும் ஒளிவெளியில்
                    ஈராறு ரூபம் இவன்.
  
                    காயத் திரியும் கதிரை வசமாக்கக்
                    காயத் திரியே கதி.

                    கடக மகரக் கதியில் இயங்கும்
                    சுடராழி நீடுவா ழி.

                    சுருதி ஒலியும் பரிதி ஒளியும்
                    ஒருதிறம் என்றே உணர்.
 
                    இருப்பின் நிழலாம் இலையேல் ஒளியாம்
                    நெருப்பின் நியதிகா ணீர்.

                    மேனிக்குள் மேரு சிகரம் வலம்கண்ட
                    ஞானியே ஞாயிறா வான்.

                    ஞானம் தழைத்தோங்க ஞாலம் நடத்துகின்ற
                    ஆனந்தம் ஆதித்த னே.

                                         -சு.ரவி 
                          
                

                            வெங்கானல் வீச்சிலே வாடிடும் கோடிஉயிர்
                                  வேட்கை தவிர்த்திடாமல்
                               விம்மித் தணிந்தலையும் வேலைப் பரப்பிலே
                                   வீணிலே பெய்த மழையாய்
                            சிங்கார மாடங்கள் கூடங்கள் யாவுமிருட்
                                   சிறையிலே ஆழ்ந்திருக்க
                               சில்வண்டின் ஒலிமட்டும் கேட்கின்ற காட்டிலே
                                   சீர்நிலா காய்ந்த கதையாய்
                            இங்கேதன் வாழ்வுக்குப் பொருளேதும் அறியாத
                                 இலக்கிலாப் பயணி எந்தன்
                               இருட்பாதை தன்னிலே இளமயிற் பேடொன்றை
                                     இணைசேர்த்த தேன் அன்னையே!
                            கங்கா தரன்,சங்க ரன்,பிங்க ளன், சம்பு  
                                   காபாலியின் காதலீ!!
                               கண்டுவழி படும் அடியர் பண்டைவினை தீர்த்தருளும்
                                   கற்பகத் தேவி உமையே!

                       
    நீர்மேகம்  சூழ  நிலம் வாழ நீடுலகம்
    போர்மேகம்  நீங்கிப் பொலிவடைய--கார்மேக
    வண்ணன்  மயிற்பீலி சூடும் குழலழகன்
    கண்ணன் கழலே கதி.
                      -சு. ரவி

                     

                         
   மதியது கொண்டவனின் - மரகத
      மங்கைக் கடியவன் முன்
   விதியது வீழ்ந்திடுமே - வெவ்விய
     வினையது சாய்ந்திடுமே!
   கதிர் முன் பனி போலே - கவலைகள்
     கரைந்து போகுது பார்!
   எதிர் வரும் துன்பமெலாம் - என்னிடம்
      ஏவல் செய்யுது பார்!

   கருமயிலே, பரமன் - கபாலி
      கணவருடன் அழகாய்த்
   திருமயிலாப் புரியில் - திகழும்
      தேவி பராசக்தீ!
   ஒருபொழுதும் மறவேன் - உனைநான்
      ஓமெனும் மந்திரமாய்
   உறைபவளே வருவாய் - உலகில் 
      உழலும் எனக்கருள்வாய்!

   அம்மா என்றுனையே - அடியேன்
      ஆசை மனம் கொண்டு
   இம்மா புவியினிலே - இயம்ப
       இமயக் கருமுகிலே
   சும்மா நிற்பதுவும் - சரியோ
       சொல்வாய் சிவகாமி!
   பெம்மான் சொக்கருடன் - பிடியே
       பயலென் முன் வருவாய்!

   பச்சை நிறத்தவளே - பதியின்
       பாகம் கொண்டவளே!
   அச்சை ஒடித்திடுமோர் - அழகன்
       ஆனைமுகன் தாயே!
   மெச்சத் தகும் ஊராம் - மயிலை 
       மாது மஹா காளீ!
   பிச்சை அளித்திடுவாய் - பரமே
       பக்குவ மனமதனை!

   வள்ளிக் குறுதுணையாய் - வேலன்
       வளர்ந்த தொருமலையாம்
   வெள்ளிப் பனி மலையில் - வாழும்
       வேந்தற் குரியவளே!
   உள்ளக் கோவிலதில் - உனை நான் 
       உறங்க வைத்திடுவேன்
   தெள்ளத் தமிழ முதால் - தாயுனைத்
       தாலாட் டிடுவேனே!
                                              
          -கவிஞர் க்ரேஸி மோஹன்


         கற்பகாம்பாள் பதிகம்-4

ஏது பிழை செய்தனள், ஏதுகுறைபட்டனள்,
      என்னபாவம் செய்தனள்?
  எவர் பொருள்ஈர்த்தனள்.எவர்மனம் வதைத்தனள்,
      எவரை இவள் ஏமாற்றினள்?

யாதுமறி யாதமட மாதிவ ளிழைத்ததவ(று) 
     ஏதெனப் புரியவிலையே!
  யாருக்கு யாரெனப் பாராதிணைத் திவளை
     ஏன் வதைத் தாய் தேவி நீ?

ஊதுலையின் மீது மலர் போடுவது நியாயமோ?
     உவப்புடன் உண்ணும் அமுதில்
  உப்பிட்டு வைப்பதோ? ஒப்பிலா மஞ்சத்தில்
     உறுத்திடும் முள்தைப்பதோ?

காதுவரை நீண்ட விழிக் கடையிற் கபாலியைக்
    கவ்விப் பிடிக்கும் அழகீ!
  கார்குழல் முகில் சூழும் மதிவதனமே! மயிலைக்
     கற்பகத் தேவி உமையே!
                 -சு.ரவி

      அம்பாள் திருப் புகழ்-1

தத்தன தனதன தத்தன தனதன
   தத்தன தனதன           தனதான

அத்தியின் கணவனைப் பெற்றவன் மனைவியின்
       பொற்பதம் தொழுபவர்             தவறாமல்
   நற்கதி, பதவியைப் பெற்றிடு பவரென
       சத்திய மறையது                 மொழிகூறும்

நித்தமும் வழிபடும் நற்குண அடியவர்
       சித்தமும் மகிழ்வுற                அருள்வாயே!
   நற்பொருள் சுருதியை எற்றிய அசுரரை
       வெட்டிய அரியவன்              இளையோளே

வித்தகி அவுணரை வெட்டிய பயிரவி
       பற்றிட திருவடி                 தருவாயே!
    சொக்கரின் மனமது சொக்கிட கொடியென
        சிற்றிடை வளையவும்            வருவாயே

உத்தம புருஷனும் மத்தள வயிறனும்
      முத்தமிழ் முருகனும்               உறவாட
    இப்பதி மயிலையில் அற்புத நிலவென 
        கற்பகமென வளர்              அபிராமி!

             -க்ரேஸி மோஹன்             
    

         வயலூர் முருகா!

தொட்டிழுத்தால் எனது தோகைமயில் என்பிடியில்
      துவளும் ஒரு கொடியாய் விழும்
   தோய்ந்துவிழும் அழகையா ராய்ந்த என்இளமனதில்
        தோதான கவிகள் எழும்

பட்டிழைப் பாவையவள் பாட்டிசைப்பாள் அதனில்
       பனியெனப் பாறை உருகும்
    பத்து லட்சம் தடவை பார்த்தாலும் தீராத 
        பாசம் என் நெஞ்சில் பெருகும்

மொட்டழைக் காமலே முறையான பருவமதில்
     மோஹன மிசைப்பதே போல்
  மோகமெம திருவரையும் ஏகமனதாக்கியே
     மோனநிலை காணவைக்கும்

எட்டெழுத்தான் மகளின் முற்று முற்றா முலையை
      மோகித் தணைந்த முருகா!
   வளையாடும் அவளோடு விளையாடு கின்றவா,
       வயலூர் அமர்ந்த சிறுவா!

                 -சு.ரவி


      அமுதம் நனைத்த பனிச்சிலையைப் பாடல்
      தமிழில் நனைத்தேன்! குளிர்ந்தாள்- உமையவள்
      ஸ்ரீபுரத்தாள், மாமதுரைக் கோபுரத்தாள் பண்ணிசைக்கும் 
      நூபுரத்தாள் நெஞ்சே நினை.

      கூடற் பெருமானைக் கூடிப் பிரியாளைப்
      பாடற் பொருளாய்ப் பயில்நெஞ்சே!-தேடற்(கு)
      அரியாளை, அம்பிகையை, ஆடுமரன் பாகம்
      உரியாளை உள்ளிருத்தி வை.

      வலிதாம் விதியும் பனியாய் மறையும்
      லலிதாம் பிகையைத் தொழுதால்! -கலிதானும்
      காதம் விலகிடுவான் காதம் பரியவள்
      பாதம் பணிந்துபா டு.

      பச்சை நிறப்புயலின் பின்பிறந்தாள் பாதமலர்
      இச்சை மிகுந்து கவியுரைத்தாய்! - நச்சரவம்
      சூடும் சிவனா ரிடத்தாள் நினக்கருள்வாள்
      பாடல் பொழியும் வரம்.
        
                      -சு.ரவி
     

பண்டறிவான் எந்தன் பழவினைகள் எல்லாமப்
பண்டரிநா தப்பெருமான் பாரமிலை-தொண்டரிடம்
தொட்டு விளையாடித் தோளுரசித் தொண்டுசெய்த
விட்டலநா தன் தருவான் வீடு.
                          சு.ரவி, 16/12/07

கே :  நீங்கள் ரசித்த கவிதை வரிகள்...?
ப  : நண்பர், கவிஞர் ரமணன் ஸ்ரீ ராகவேந்திரர் மீது எழுதிய பாடலில் வரும் அற்புதமான வரிகள்:

               " மலரைத் தேடிப் புலர்ந்த வானம்
                   சரணம் சரணம் ராகவேந்த்ரம் "

     ஓர் ஒற்றை மலருக்காகக் கருணையோடு அதைத் தேடிப் போய்ப் புலர்கின்ற வானமாக
      ஸ்ரீ ராகவேந்திரரைக் கவி செய்த ரமணன் கவிதை என் நெஞ்சில் என்றும் மணம் வீசும்
     வாடா மலர். 

கே :   க்ரேஸியின் handwriting எப்படி?

ப  :  வழக்கமாக டாக்டர்களின் கை எழுத்தைக் கிண்டல் செய்து ஜோக் நிறைய உண்டு.
     அந்த வகையில் என்னைத் தாரளமாக 'டாக்டர்' crazy என்று அழைக்கலாம்.சிலர் எழுத்து
     'மணி மணி'யாக இருக்கும். சிலரது சமுதாயத்தை எச்சரிக்கும் மணியாக ஒலிக்கும்; இன்னும்
     சிலருக்கு எழுத்து 'money, maney' யாகக் கொடுக்கும்; 'மணி, நேரம் ' பார்க்காமல்  எழுதும்
       என்னுடைய 'கடி'க்கபிள் கம் 'நடி'க்கபிள் எழுத்தைப் 'படி'க்கபிள் ஆக அழகாக்குவது, அதைக்
    (கஷ்டப் பட்டுக்) காப்பி எடுக்கும்  என் நண்பன் குகனுடைய 'கை'ங்கரியமே!

கே :'பாருக்குள்ளே நல்ல நாடு' என்று பாடிய பாரதி, ' வையத்து நாட்டில் எல்லாம் தாழ்வுற்று வறுமை மிஞ்சிப்
     பாழ் பட்டு நின்றதாம் பாரத தேசம்' என முரண்பட்டது ஏன்?

ப  :பாரதி மஹாகவி. அவன் வாக்கில் வாணி வாசம் செய்தாள். நமக்காகவே மற்றொரு பாட்டில் இப் புதிருக்கு விடையளிக்கிறான்:
    "ஒன்று பட்டால் உண்டு வாழ்வு- நம்மில் ஒற்றுமை நீங்கிடில் அனைவர்க்கும் தாழ்வு"

     -ஆம்; 'இனம்,குலம், ஜாதி, மொழி, மதம், நாடு, நகரம்' என்று பிளவு பட்டு ஒற்றுமை இன்றித் 'தாழ்வு'ற்றிருந்ததால், விடுதலை தவறிக் கெட்ட 
     தேசத்தை 'ஒன்று'சேர்த்து 'வாழ்வி'க்க வந்த மஹாத்மாவை, மஹாகவி இனம் கண்டு வாழ்த்திய பாடல் அல்லவா அது!

     பாரதி பாடல் நாட்டுக்கு அரண்; அதில் என்றும் இராது முரண்!

கே: புத்தாண்டு வாழ்த்து ப்ளீஸ்....

ப:  அன்புநெய் ஊற்றி, அறிவுச்  சுடரேற்றத்
    துன்ப   இருளைத் துரத்திவிடு -இன்பநிலை
    ஆழ்த்தி அருள்கூட்டும் புன்னகையால் புத்தாண்டை
    வாழ்த்தி வரவேற்போம் வா!
     
     குருவானவன்..

  குருவானவன் - ஸத் - குருவானவன்
  குணமென்ற குன்றாக உருவானவன்!

  குளிர் மேவும் கற்பகத் தருவானவன்
  குறைவற்ற நிறைவாழ்வு தருவானவன் (குரு)

  பக்தர்தம் நெஞ்சத்தில் குடியானவன்
  பக்திக்கு வித்திட்ட குடியானவன்
  அடியாரின் துயர் நீக்க விரைவானவன்
  வழிதேடும் நேரத்தில் வடமீனவன்!   (குரு)

  மெய்யூடு பாவாக நெய்தானவன்
  தெய்வத்தின் திருமேனி நெய்தானவன்
  தளராத திடநம்பிக் கைதானவன்
  அளவற்ற மெய்யன்பில் கைதானவன்  (குரு)   

  புலனென்ற பசுவைந்தும் மேய்ப்பானவன்
  மனதுக்குள் எழும் மாயம் ஏய்ப்பானவன்
  பவம் என்ற பெருங்காட்டைத் தீய்ப்பானவன்
  எதிர்நின்ற வினையாவும் சாய்ப்பானவன்  (குரு)

  நிழலான உலகத்தில் நிஜமானவன்
  எந்நாளும் எங்களுக்(கு) எஜமானவன்
  தழலாக மலை மீது தெரிவானவன்
  தடையற்ற கருணையாய் விரி வானவன்  (குரு)
                           
                      சு.ரவி, 20/01/2008

                  சங்கர சாரங்க சங்கமனே!
      ராகம்: சாரங்கா.

      பூங்காவனங்களில் தூங்கா மனங்களின் புகலிடம் தேடிடும் பயணம்
      நீங்காத் துயரமும் நீறாய் ஒழிந்திட நெஞ்சினில் நிம்மதி உதயம்..

                    சங்கர சாரங்க சங்கமமே!
                    சபரியில் தவம் செய்யும் புங்கவமே!

                         மத்யம காலம்
                  மலைகள் அரணாகும் மரகத விதானம்
                  அணியருவி சூழும் அடவிதனை ஆளும் ( சங்கர)

                            சரணம்
                  நிலவு பொழிந்திடும் இரவுகளில்
                  நினைவு மயங்கிடும் வான்வெளியில்
                  கனவினைப் போல் ஒரு காட்சி விரிந்தது
                  கடவுளும் கவிதையும் ஓருருவே!         (சங்கர)

                  புன்னகை பூத்திடும் புதுமலராய்
                  புல்நுனியில் ஒரு பனித்துளியாய்
                  இன்னிசை வடிவாய் இலங்கிடுவான்
                  இயற்கையும்  இறைவனும் ஒருவடிவே!  (சங்கர) 

       பூங்காவனங்களில் தூங்கா மனங்களின் புகலிடம் தேடிடும் பயணம்
       நீங்காத் துயரமும் நீறாய் ஒழிந்திட நெஞ்சினில் நிம்மதி உதயம்..

   
                         மத்யம காலம்
                  மலைகள் அரணாகும் மரகத விதானம்
                  அணியருவி சூழும் அடவிதனை ஆளும் ( சங்கர)

                                                சு.ரவி, 07/01/08

   பாகவதம் பாடும் பரந்தாமன் காவியத்தைப்
   பாகு தமிழிற் கவிசெய்யத் தாகமுற்றேன்
   பூவை இடம்கொண்ட புத்தகச் சுடரே!என்
   நாவைத் தமிழால் நனை.

   மாயச் சிரிப்பால் மனதை மயக்கிடும்
   ஆயன் கதையெழுத ஆசையுற்றேன் - தூய
   பனிமலையில் பாரதத்தைக் கோடற் பதிவுசெய்த
   தனிவேழ மேகவிதை தா.
                                     சு.ரவி,  20/01/08

  


என் உமா தேவியே,  இன்னுமா தாமதம்?
   எனையாள நீ ஓடி வா!

       தாயி, தகப்பன், ஒறவுமொறை யெல்லாமே
       ஸாயி பகவானே நீதா(ன்)யா!- சேயென்னக்
       காப்பாத்த வேண்டிக் கனிவோட அன்னைக்கு
       நீபாத்த தொண்ணே நெசம்.
                                  சு.ரவி,  30/01/08
                              
                            
   மோனப் புனல், ஞானக் கனல்

      நீலவண்ணக் கண்ணன் நிலாவண்ணன் ஆக இங்கே
      கோலவண்ணம் காட்டிக் குலாவுகிறான் - பாலமுதம்
      நனைத்த  நதிக்கரையில் ராதையிவள் காதல் 
      நனைத்த  நிலவாயி னாள். 
                                  சு.ரவி  24/02/08
     ஒங்களப்போல் இந்த ஒலகத்தில் இன்னைக்கி
     எஙகிட்ட அன்புகாட்ட ஆரிருக்கா?- கண்கலங்க
     வேண்டுகிறோம் பாபா, ரமணா, எமக்காக
     மீண்டும் வரவேண்டு மே!
   பண்வாய் இடைச்சி பரவசமாய்க் கண்ணனைக்
   கண்ணம்மா ஆக்கிக் களிக்கின்றாள்- எண்ணில்
   இகம்,பரம் கடந்த பரம்பொருள் இங்கே
   திகம்பரமாய் நிற்கின்ற தே!
                                  சு.ரவி, 10/04/08 
   "அம்மணக் கண்ணன் அலங்காரம் செய்கையில்
    'கம்'மென நிற்பதன் தாத்பர்யம்- நம்மனம்
    புத்தியை மாற்றிடும் யுக்தியாம் கீதையை
    ஒத்திகை பார்ப்பதற் கோ?
                              க்ரேஸி மோஹன் 10/04/08 

     ஒரு பௌர்ணமி நிலவில் ஹ¥க்ளியில் பயணம்

  ஆழ்ந்து பரந்த நதியின் பரப்பில்
  பால்நிலவொன்று பளபள வென்று
  பாத ரசத்தில்  பாதை  விரிக்கும்.
  சின்னஞ் சிறிய சிசுவின்  கனவாய்ச்
  சீராய் அதிலோர் படகு மிதக்கும்!
  பரவச ஊற்றின் கண்கள் திறக்கப்
  புறநினை வழிந்து புலன்கள் மரக்கும்.
  பூவின் இதழ்கள் விகசிப் பதுபோல்
  பையப் பையக் கவிதை பிறக்கும்.
  மையல் கொடுத்தென் மனதை மயக்கும்
  மாலைப் பொழுதொரு மாயச் சிறகை
  வானில் விரித்தொரு வாதை கொடுக்கும்.

    "இன்னும் பயணம், இன்னும் பயணம்"
     என்றே என்மனம் ஏதோ கொடுவெம்
     பாலை வனத்தில் பன்னெடு நாட்கள்
     திரிந்து களைத்த பயணியின் தீராத்
     தாகம் கொண்டு தவியாய்த் தவிக்கும்.

  இந்தப் பயணம்  அரைமணி நேரம்;
  இதன்பின் படகும் கரையிற் சேரும்!
  கரைசேர்ந் தஉடன் கனவு கலைந்து
  நிஜவாழ் வென்னை நேரெதிர் கொள்ளும்.
  எத்தனை பொய்கள், எத்தனை சூழ்ச்சி,
  எத்தனை வேஷம், எத்தனை பயங்கள்!

     நம்மை நகைத்து நகரும் நதியிடம்
     பேசிப் பார், போ! என்ன தயக்கம்?
     நதி எவ்வாறு பேசுமென் றாயா?
    புன்சிறு மனமே, புன்சிறு மனமே!
     பொய்ம்மை உதிர்த்துப் புலன்க ளடக்கி
     நொய்ம்மை தவிர்த்து நோன்பில் உயிர்த்துன்
     உட்செவி திறந்து உற்றுக் கேள், நீ!

 சலசல வென்று சப்த மெழுப்பும்
 நதியின் சுருதி நாதம் ஒலிக்கும்.
 சற்றே அதனுடன் ஒன்றிடுவாய் ஒரு
 சிற்றலை வந்துனைச் சீண்டி அழைக்கும்.
 அலட்சிய மாகத் திரும்பாதே, உன்
 நலனை விழைந்(து) அது நட்புடன் வந்தது.
 சற்றே தொலைவில் அலைகள் விம்மக்
 குமுறும் நதியின் குரலைக் கேள், தன்
 ஆழ்மனத் திருக்கும் அந்த நாட்களின்
 சோக நினைவினைச் சொல்ல நினைக்கும்.

    நம்மைப் போலவே நதிகளுக் கெல்லாம்
    மாறி நிலாவும் மனநிலை உண்டு!
    மகிழ்வும் சோர்வும் மனித குலத்தைப் 
    பாதிப் பதுபோல் நதியையும் செய்யும்.
    ஒருபோ தங்கே கலகல வென்று
    சிரித்து விரையும். மரங்களு திர்க்கும்
    விரைமலர் சூடும்; விண்மீன் அணிகளை
    விரும்பிப் பூணும். கரையினில் பட்ட
    விளக்கொளி எல்லாம் தனக்குள் ளாக்கி
    நடன மங்கையாய் நளினம் பயிலும்.
    மற்றொரு பொழுதோ மருமம் நிறைந்து
    நீண்ட மரங்களின் நிழல்கள் படர்ந்து
    மேனி கறுத்துச் சுழல்கள் அடர்ந்து
    புரிந்திட இயலாப் புதிராய் ஓடும். 
    அதிகாலை யிலே அதனுள் இறங்கினால்
    இதமாய்ச் சூடு பரப்பிநின் செவியில்
    கிசுகிசு வென்று ரகசியம் பேசும்!

 அப்பப்பா, இந்நதிக்கு முகங்கள்
 எத்தனை எத்தனை, எண்ணில் அடங்கா!
 நதி செயும் இந்த அதிசயம் எல்லாம்
 பார்க்கப் பார்க்கப் பழக்க மாகும்!
 பழகிய பின்னால் குறுகிய வாழ்வும்
 காலவெள் ளத்தில் கடலை நோக்கிக்
 கடுகிச் செல்லும் படகெனப் புரியும்.
 இந்தப் படகின் பயணம் இன்னும்
 எத்தனை நாளோ? எவர்க்குத் தெரியும்!

             சு.ரவி, Nov 1985

    ஒரு கோடைக் காலத் தனிமை இரவு  

  விலகி இருக்கும் நெஞ்சுக் குள்ளே விரகம் எரிக்கிறது
    விம்மி எழும்பும் மார்பைத் தழுவ விரல்கள் தவிக்கிறது
  நிலவு தகிக்கும் இரவிலுறக்கம் அணைய மறுக்கிறது
     நித்திரை இழந்த உடலோபுரண்டு புரண்டு படுக்கிறது!

  கண்ணே உந்தன் கைகள் இரண்டில் கட்டுப்பட வேண்டும்
     கனவு மிதக்கும் கண்களிரண்டில் முத்தம் இடவேண்டும்
  வண்ணம் சிவந்த கன்னமிழைத்துக் காதல் உறவேண்டும்
     வார்குழல் கோதி, மார்பிலணைத்து நிம்மதி பெறவேண்டும்!

  குலவிமுகிழ்த்துக் கலவி நிகழ்த்தத் தேகம் துடிக்கிறது
    குவளைவிழிக்குள் கவலைமறக்க ஆசை பிறக்கிறது
  மலரில் இருக்கும் மதுபருகத்தான் வண்டு பறக்கிறது
    மனது சுமக்கும் வேட்கைகளாலே வேட்டை நடக்கிறது!

  நீயில்லாமல் கற்பக வனமும் கள்ளிப் பாலையடீ!-உன்
    நிழல் இல்லாமல் எல்லா நாளும் கோடைக் காலமடீ1
  தீயில்லாமல் தாபம் ஏற்றும் ஜ்வாலை தனிமையடீ!-நீ
    தீண்டியணைத்தால் மட்டும் வாழ்வில் சேரும் இனிமையடீ!

                      -சு.ரவி

  சபரிமலை குருஸ்வாமியின் மனைவி (ஸ்ரீதரனின் தாயார்) 1989, 
  ஜனவரி மாதம் ( பொங்கலுக்குப் பின்) மறைந்த போது
  எழுதிய இரங்கற் கவிதை.


    ஐயிரண்டு  மாதம்  சுமக்கவிலை,  ஆயினும் என்?
    கையிரண்டில்  ஏந்திக்  களிக்கவிலை,  ஆயினும் என்?
    சான்றேதும்  இன்றி எனைச்  சந்தித்த  மாத்திரத்தில்
    ஈன்ற  மகவாய்   இமைப்பொழுதில்   ஏற்றவள் நீ!

    அன்னையாய்  உன்னை  அடையவிலை,   ஆயினும் என்?
    'அன்னையே'   என்றுன்னை  அழைத்ததிலை,   ஆயினும் என்?
    தாய்மை   முகிலாய்க்   கவிந்து    கனிந்து நின்
    சேய்மைப்   பேறெனக்குச் சேர்த்து   நிறைத்தவள் நீ!

    நீமறைந்தாய்  என்றவுடன்  நெஞ்சமெலாம்   காலாக
    நான்விரைந்தேன்;  அந்தோ!  நடுக்கூடம்  நீகிடந்தாய்,
    குத்து  விளக்கொன்று  சுடர் உதிர்த்துச்  சாய்ந்தது போல்!
    புத்தம்    புதுமஞ்சள்  பொலிவான   குங்குமம் உன்
    நெற்றி நிறைத்திருக்க,  நீண்டகருங் குழலிடையே
    சற்றே   செருகிவைத்த   மல்லிகைச்  சரமிருக்க,
    மார்பின்  குறுக்கே   மவுனவளைக்  கரம் கோத்து
    சார்பாய்ப்  பெருவிரல்கள்  சேர்த்துப்  பிணைத்திருக்க,
    பாயிற்   கிடந்தாயே,  பரிதவிக்க  வைத்தாயே!
    நோயிற்  படுத்திருந்தால்  நோன்பிருந்து  மீட்டிருப்போம்
    நலிந்து  படுத்தால்   நலம் காண  நாற்றிசையும்
    அலைந்து  திரிந்தேனும்  அமுதம்  கொணர்ந்திருப்போம்
    நோய்ப்பட்  டிராது   நொடியில்   மறைந்தாயே!
    வாய்ப்பேதும்   தாராது  வானுலகு  சென்றாயே!

    உள்ளொன்று   வைத்துப்   புறமொன்று  கூறுகின்ற
    கள்ளமறி  யாதிருந்தும்   உள்ளே  கரந்துறைந்த
    வேதனையைச்  சற்றும்  வெளிக்காட்டிக் கொள்ளாமல் 
    நீ தனயர்   நெஞ்சை   நிலைகுலையச்  செய்தாயே!

    காலன்    உனதருகில்  காத்திருந்த தறியாமல்
    கோலா   கலமாய்க்  குதூகலித்  திருந்தோமே!
    நிருதி   நினதருகில்  நின்றிருந்த   தறியாமல்
    சுருதி   லயம்கூட்டி  சுகராகம்  இசைத்தோமே!
    இயமன்  நிழலென்  றுணராது  இளைப்பாறி
    நியமமாய்  நெய்யடிசில்  நெஞ்சார உண்டோமே!
    நீவைத்த   பொங்கல்   நெய்வாசம்  மறையுமுன்னே
    சாவைத்  தழுவியதும்   சம்மதமோ,  சரிதானோ?

    வறுமையோ,  வளமையோ,  வந்தவந்த பேர்க்கெல்லம்
    வெறுமை  தெரியாமல்  விருந்தளித்த   மாதரசே!
    எத்தனைபேர்  வந்தாலும்,  எந்நேரம்   ஆனாலும்
    அத்தனை   பேருக்கும்   அன்னம்   அளித்தவள் நீ!
    உன்வயிற்றுப்  பிள்ளைகளும், ஊரார்  பிள்ளைகளும்
    ஒன்றுனக்கு - இல்லையில்லை- உன்மக்கள் பங்கினையும்
    பிறருக்(கு)  உவந்தளித்த  பெற்றியள் நீ!  ஒருபோதும்
    உறவும்  கிளையும்   உதறா தணைத்தவள் நீ!

    செய்யவும்    செய்வாய்;  தவறென்றால் உரிமையுடன்
    வையவும்     வைவாய்;  வைததெலாம் வாழ்த்தன்றோ!
    செய்வதற்  கேதும்   பணியிலையோ? எம்மை
    வைவதற்   கேனும்  வாய்திறக்க மாட்டாயோ?

    காட்டுவழிப்   பாதை   கடந்தையன் சன்னிதிக்கு
    கூட்டி  உனையழைத்துப்  போகக்  குறித்திருந்தோம்.
    காட்டுவழிப்  பாதை   கரடுமுர   டென்றோநீ
    வீட்டில்   இருந்தபடி  விண்ணில்  விரைந்துவிட்டாய்

    சொல்லும்    செயலும்    மனமும்   சுவாசமும்
    அல்லும்,  பகலும்   'ஐயப்பன்,   ஐயப்பன்'
    என்றுதவம்    செய்திருக்கும்    எங்கள்  குருநாதன்
    நின்று   தவித்தேங்கி,  நின்னை   மடியிருத்தி,
    நாபிக்    கமலம்  நடுமார்பு,   கண்டமெலாம்
    வ்யாபித்து    விம்மி  அபயம்   விளித்திருந்த
    சரணகோஷம்  சூழ  உயிர்நீத்தாய் ! சத்தியமாய்
    மரணம் உனை  அணுகவிலை;   மணிகண்டன் தனக்குன்னைத்
    தாயாய்  வரித்துத்  தருவித்துக்   கொண்டுவிட்டான்!
    சேயாய்   அவனைச்   சிறகணைக்கப்  போந்தவளே,
    விஞ்சு  துயரோடு   விடைகொடுத்த  பிள்ளைகளின்
    நெஞ்சிலும்  வாழ்வாய்  நிலைத்து!

                      சு.ரவி,   21/01/1989
    ஏதிலிகள், ஏழை, எளியோர்கள் யாவருக்கும்
    ஆதரவு  தந்தாள், அரவணைத்தாள்! - பூதலத்தில்
    கன்னிமரி  செய்த  கருணை  அவதாரம்
    அன்னை தெரஸா அறி.
                      சு.ரவி    26/05/08  
 
   பேராண்டிக் கின்று பெருமாள் அருளாலே
   ஓராண்டு பூர்த்தி நடக்கிறது - நூறாண்டு
   சீரோ(டு) அவன்வாழ உண்டன்றோ தங்கத்தில்
   நீராடும் தந்தையினா சி.
                       சு.ரவி   04-07-08  
  
  செப்பும் மொழியே சிரிப்பாக வாழ்க்கையினைச்
  செப்பமுடன் நீர்நடத்த வாழ்த்துகிறேன்!; முப்பதென்ன,
  மூப்பது வந்தாலும், முந்தையநாள் வைத்ததுபோல்
  பூப்பதே இல்லறப் பூ.  
                       சு.ரவி    12-07-08
   மறவாதே! கற்ற வடமொழியில் நன்றாய்
   இறவா இலக்கியங்கள் செய்வாய்! - திறமைகள்
   தன்னால் வளரும், தயங்காதே, நீமுயன்றால்
   உன்னால் முடியும் உமா.
                      சு.ரவி  22-07-08   

   வாழ்க மணமக்கள்! வாழ்கவே பல்லாண்டு!
   சூழ்க நலனெல்லாம் எந்நாளும் - ஆழ்கடலும்,
   வான்,நிலவும், கோள்யாவும் உள்ளவரை வாழ்விவர்க்குத்
   தேனிலவாய்த் திகழட்டு மே!  
                         சு.ரவி  2-09-08 
 அன்பு ரமணன்,
  
" என்ன சமாதானம் சொன்னாலும் செல்லாது.
    யாரை டபாய்க்கரே! போ, ஒன் பேசு கா"
   என்று நீ நியாயமாகக் கோபிப்பது காதில் விழுகிறது.
   
   கூழாட்பட்டதில் தொலைந்து போனது flexibility!

   மனசும் ஆன்மாவும் உன்னோடு சேர்ந்துகொண்டு
   இரட்டை மணமக்களுக்கு இரட்டை வாழ்த்துகளைச்
   சொல்லும்.

   குழந்தைகளின் நல்வாழ்வுக்காக என்றும் மனமார்ந்த
   ப்ரார்த்தனைகளுடன்,

  சு.ரவி

  ஐயப்பன் நமஸ்கார ஸ்லோகம்

ஆழி சூழும் பூமி ஆளும் அற்புதச் சுடரோவியம்!
ஏழிசைப் பொழிலில் பூக்கும் சாஸ்தா நின் சரணாம்புஜம்!!
                                              (1)
வெற்றிவாளூம் வில்லும்,அம்பும் பற்றிநிற்கும் திவாகரம்!
நெற்றித் தடாகம் அலரும் சாஸ்தா நின் சரணாம்புஜம்!!
                                              (2)
நெடுமேனி நீலவண்ணம் நீஅமுத சந்த்ரோதயம்!
கடுவினைப் பாவம் போக்கும் சாஸ்தா நின் சரணாம்புஜம்!!
                                              (3)
சுருதிகள் தேடிநாடும் சுடரொளிக் கோலம்- ஞானப்
பரிதியைப் பூக்கச் செய்யும் சாஸ்தா நின் சரணாம்புஜம்!!
                                              (4)
நெய்க்கோல வடிவம் பால பாஸ்கரம் வளிதுலங்கும்
மெய்க்கோவிற் பொழில் முகிழ்க்கும் சாஸ்தா நின் சரணாம்புஜம்!!
                                              (5)
தாதவிழ் மலர்ச் சரங்கள் தவழும் சரணாம்புஜம்
ஏதிலேன் பிழைகள் செய்தேன் ஏழையேன் சரண்புகுந்தேன்!!
                                              (6)
பூதமும் புலனும் ஆளும் புரவலா, பூதநாதா!
யாதுநான் பிழைசெய்தாலும் பொறுத்தருள் தேவ தேவா!!
                                              (7)
                             சு.ரவி
   
           சாக்லேட் க்ருஷ்ணா
பால்பொங்கும் வெளி போல்பொங்கும் மன
     ஆகாசம் பர மாகாசம்!
பால்பொங்கும் பசு பாதம் வருடும்
     ஆச்சர்யம் அதன் வாத்ஸல்யம்!
பால்பொங்கும் திரை மேல்துஞ்சும் இறை
    தான்வாழும் இடம் கோலோகம்!
கோல்கொண்டாவினம் காக்கும் தெய்வதம்
    கோவிந்தம் பர மானந்தம்!

                       சு.ரவி  8/09/08
   
   


                                                                                                          '' தசாவதாவது   அவதாரம் ''
                                                                                                          ----------------------------------
                                                                                                               ''க்ரேஸி'' மோகன்
--------------------------------------------------------------------------------------------------------------------------------------------------------------------------------------------------------------------------------
   
     ''நீ சொல்வது மெய்யாலுமே நிஜமா?....எங்கே தில்லிருந்தால் கற்பூரத்தைக் கொளுத்தி உள்நாக்கில் ஒரு மணி நேரம் ஊற வைத்து எச்சப்பண்ணாம அணைத்து முழுங்கு....மேல் துண்டைப் போட்டு அது மிதி படாமல் பின்பக்கமாக எகிறித் தாண்டு '' என்றெல்லாம் சில்லறைத்தனமான சத்தியங்களைச் செய்யச் சொல்லி என்னை சிரம தசைக்கு ஆளாக்காமல்
நான் சொல்லப் போகும் இந்தக் கதையை....IN FACT இது கதை கூட அல்ல....ரகசியம்!....அதுவும் தேவ ரகசியம்!....வெயிட்டாகச் சொல்லப் போனால் இந்த தேவ ரகசியத்தோடு ஒப்பிட்டால் அந்த ''தங்க மலை ரகசியமே'' தண்டோரா போட்டு தெருத் தெருவாக சொல்லும் அளவுக்கு சொத்தையாகி விடும் என்றால் பார்த்துக் கொள்ளுங்களேன்....''தாது புஷ்டியான பீடிகை போதும் '' என நீங்கள் கிசுகிசுப்பது என் காதில் குடைகிறது....பலான ரகசியத்திற்கு வருகிறேன்....

    சில பல வருட மாத நாட்களுக்கு முன்பு (உண்மைக் கதையில் நாள், கிழமை ,தேதி, திதி கமிட் செய்யாமல் இருப்பதே உத்தமம்) த்ரில்லர், க்ரைம், ஹாரர், செக்ஸ் படங்களாகப் பார்த்துப் பார்த்துக் கற்பிழந்து கிடந்த எனது டி.வி.டிஐ மடியாக்க ''திருமால் பெருமை'', ''திருவிளையாடல்'', ''ஸ்ரீ சக்கிரதாரி'' போன்ற பக்திப் படங்களைப் போட்டு (எனது வேலூர் பாட்டிக்காக பிரத்யேகக் காட்சிகள்) வயதான கிழங்கள் சமேதராகப் பார்த்தேன்....ஏதோ ஒரு தெலுங்கு டப்பிங் படத்தின் இறுதிக் காட்சியில், வெண் குதிரையில் ''வனமாலி கதி சார்ங்கி சங்கி ச நந்தகியாக'' தசாவதாவது அவதார (கல்கி அவதாரம்) விஸ்வரூப தரிசனத்தை கேவலமான க்ரா·பிக்ஸில் ஒருவன் கொடுக்க( நடித்த ராவ் ஜலமோகினியில் நால்வரை கற்பழித்தது வேலூர் பாட்டிக்குத் தெரியாது), வேலூர் பாட்டிக்கு உடம்பில் பெருமாள் ஆவேசம் வந்து விட்டது.... '' கண்ட கதைகளைப் படிக்கற....கண்ட கதைகளை எழுதற....கண்ட கண்ட சினிமாக்களை பாக்கற....கடங்காரா....கலி முத்திப் போச்சு....கல்கி அவதாரம் எடுத்துதான் உங்களைக் கரையேத்தணும்....போ....பிரபந்தம் படி....போ'' என்று உச்சஸ்தாயியில் கத்திவிட்டு, ஒரு நிமிடம்  
மயக்கம் போட்டு,  உடனே தெளிந்து, ஒன்றரை சொம்பு மோர் குடித்து விட்டு, ஒன்றுமே நடக்காதது போல தனது பேத்தியின் சீமந்தத்தைப் பற்றி பேச ஆரம்பித்தாள்....

   வேலூர் பாட்டியின் பாதிப்பால் ஆழ்வார்கள் நாலாயிரத்துக்கு அண்ணங்கராச்சாரியார் எழுதிய நோட்ஸை எடுத்துக் கொண்டு நான் பன்னிரெண்டு திருமண் இட்டுக் கொண்டு பக்திப் பரவசத்தோடு பால்கனிக்கு ஓடினேன்.  தசாவதாவது.. அதாவது.. பத்தாவது அவதாரம் கல்கி பற்றிய ஆழ்வார் பாசுரங்களைத் தேடிப் பிடித்து படித்துக் கொண்டிருந்ததில் நேரம் போனது நினைவில்லை.  மழைத்துளி மேலே பட்டு நிமிர்ந்த என்னைச் சுற்றி ஹிட்ச்காக்கின் மர்ம இருட்டு.  அப்போது வானத்தில் ஈசான்ய மூலையில் பி.ஸி. ஸ்ரீராமின் காமிராவில் எபெக்ட் லைட்டிங் ஒன்று தோன்றி மறைந்தது.  கூடவே ரஹ்மானின் எலக்ட்ரானிக் இடியோசை. அந்த ஒளியும் ஒலியில் கண் மூடித் திறந்த போது, பால்கனி விளிம்பில் பெருமாளின் மோகினி அவதார போஸில் ரவிவர்மா வரைந்தது போல ஒரு ஸ்திரி. சாதாரண ஸ்திரி அல்ல. மடிப்பு கலையாத இஸ்திரி... ஒரு மோனோலிஸா மந்தகாசத்தை உதிர்த்து விட்டு என்னைப் பார்த்து, "அஜஹ குஜஹ ஆகச்சதி கரிஷ்யாமி லம்போதர கோடீ ரோஜ்வல தாம்பூல ப்ரவசதி..." என்று புரியாத தேவநாகிரியில் சம்பாஷிக்கத் தொடங்கினாள்.  நான் முழிப்பதைப் பார்த்து முறுவல் பூத்து, "ஏ மனிதா! நான் சொல்லப் போகிறேன், கேள்.." என்று பால்கனியிலிருந்து குதித்து செந்தமிழுக்குத் தாவினாள்.

   தான் ஒரு தேவ தூதி(தேவ தூதனுக்கு பெண் பால்) என்று பகர்ந்தவளின் பெயரைக் கேட்டதுக்கு, "மச்ச நாகேந்திர கச்சபர்லிகா; சொச்ச நச்ச கஜ தந்திர நாபிகா; பக்க லாவண்ய படுபுஷ்டி சாமுத்திரிகா" என்று ஆரம்பித்து ஏழு காண்டங்களுக்குக் குறையாமல் அரை மணி நேரம் ஒரு அமரகோசமே பாடினாள். இந்திரன் சபையில் மேனகா, ஊர்வசி, ரம்பா ஆடும்போது 'அட்மாஸ்பியரு'க்காக ஆடும் 'எக்ஸ்ட்ரா' ஜாதி என்று தன்னை அறிமுகப்படுத்திக் கொண்டாள்.

   "விக்ர மயூர விரக படீர காமகாசாம் புய..." என்று ஆரம்பித்து, அரை மணி நேரம் கழித்து முடியும் பெயர் கொண்ட கந்தர்வ காதலன் அவளைத் "தனபாக்யம்" என்று சுருக்கமாக செல்லமாக விளிப்பதாகக் கூறி என்னை வியப்பில் ஆழ்த்தினாள்.

   ஊடலின் உச்சகட்டத்தில் ஓட்டை வாய் கந்தர்வ காதலன் கல்கி அவதாரம் பற்றிய தேவ ரகசியத்தை தனபாக்கியத்திடம் உளறிக் கொட்டியிருக்கிறான்.  என்னதான் தேவலோகத்தைச் சேர்ந்தவளாக இருந்தாலும் தனபாக்கியமும் கேட்ட ரகசியத்தை காப்பாற்றாமல் பரப்ப வேண்டும் என்ற அனிச்சை செயலின் ஆதிக்கத்துக்கு உட்பட்ட 'ஆர்டினரி' பெண்தானே!

   தனபாக்யம் சொல்லக் கேட்டு நான் உங்களிடம் கூறப் போடும் இந்த தேவ ரகசியத்தை தயவு செய்து யாரிடமும் கூறி விடாதீர்கள்.

   "சொன்னால் எங்கள் தலை வெடித்து ஆயிரம் சுக்கல்களாக சிதறும்" என்று விடாமல் விட்டலாச்சார்யா படம் பார்த்த பாதிப்பில் நீங்கள் நினைப்பது என் வலது ஞானச் செவியில் விழுகிறது.

   பி.எஸ். வீரப்பா பாணியில் புருவத்தைப் பர்பண்டிகுலராக கண்ணையே குத்தும் அளவிற்கு நிமிர்த்தி, ஒரு ரீல் ஓடும் நேரத்திற்கு எக்காளமாக சிரித்து விட்டு சொல்கிறேன்: "உங்கள் நினைப்பு தவறு .  நீங்கள் நினைப்பது போல தேவ ரகசியத்தை சொன்னவன் தலையை வெடித்துச் சிதறுவது துவாபரயுகத்தோடு சரி.  கலியுகத்தை பொறுத்தவரை ரகசியத்தை சொன்னவன் தலைக்கு பதிலாக கேட்டவன் தலைதான் ஆயிரம் சுக்கல்களாக வெடித்துச் சிதறுமாம்.  பத்தாத குறைக்கு ரகசியம் கேட்டவன் ரெட்டை மண்டைக்காரனாக இருந்தால் ரெண்டாயிரம் சிக்கல்கள். தேவலோகத்தில் சிலபஸ் இப்போது வெகுவாக மாறி விட்டதாம்.  நான் சொல்லவில்லை.  தனபாக்யம் சொல்கிறாள்.  'என்ன எழவுடா இது.. நீ சொல்லப் போற ரகசியத்தைக் கேட்டு தலை வெடிச்சு கபால மோட்சம்(மோட்சமா? நரகமா? தனபாக்யம்கிட்ட கேட்டியா?) எங்களுக்கு கிடைக்கும்கறது தெரிஞ்சும் மூதேவி மகாகாரியமா ஏன் எங்ககிட்ட சொல்ற? எங்கள்ள யார்கிட்டயானு கடன் வாங்கியிருக்கியா?" என்று நீங்கள் நினைப்பது எனது இடது ஞானச் செவிக்குக் கேட்கிறது.

   "நான் என்ன பண்ணுவேன்?  ஏற்கனவே எனக்கு கந்தர்வக் காதலன் மாதிரி ஓட்டை வாய்.. இந்த ரகசியத்தை இத்தனை நாள் பாதுகாத்து பாதுகாத்து எம் மண்டை வெடிச்சுடும் போலிருக்கே. இது எப்படி? ரகசியத்தை சொன்னாலும் சொல்லாட்டாலும் மண்டை வெடிக்கப் போறது என்னவோ என் விஷயத்துல நிச்சயம்.  நம்ம ரெண்டு பேர் மண்டையும் வெடிக்காது.  ஏன்னா அந்த தனபாக்யம்கிட்ட என் தலை வெடிக்காதுன்னு வரத்தை அவ என் தலையில அடிச்சு சத்தியமா வாங்கிண்டதுக்கப்புறமாத்தான் ரகசியத்தையே கேட்டேன். உங்க தலைக்கு   வருவோம். ரகசியத்தை நான் செல்லி நீங்க கேட்டாத்தானே மண்டை உடையும். நான் எழுதி மனசுக்குள்ளதானே நீங்க படிக்கப் போறீங்க. அப்புறம் என்ன பயம்? தைரியமா படியுங்க. மேலும் இதைப் படிக்கற ஆண்களில் யார் சம்சாரமாவது உம்மனாமூஞ்சியா இருந்து நீங்க எது செஞ்சாலும், 'வந்து சேர்ந்தேளே, நீங்க அடிக்கற கூத்தைப் பாக்கறதை விட பேசாம நிம்மதியா உங்களுக்கு முன்னாடி சுமங்கலியா போயிடலாம்' அது இதுன்னு ப்ளாக் மெயில் பண்ணற பட்சத்துல மனசை கல்லாக்கிண்டு, காதும் காதும் வச்சா மாதிரி இந்த ரகசியத்தை சம்சாரம்கிட்ட சொல்லிடுங்க. அவ ஆசைப்படி சுமங்கலியாவும் போயிடலாம்.  உங்க விருப்பப்படி தலை வெடிச்சு சுக்குநூறாவும் போயிடலாம்.

   எப்படி வசதி? என்ன ரகசியத்தைக் கேக்காமலேயே யார் யார் கிட்டல்லாம் ரகசியத்தைச் சொல்லலாம்னு லிஸ்ட் எழுத ஆரம்பிச்சாச்சா?  வர தீபாவளிக்கு வேண்டாத நரகாசுரன்களையெல்லாம் வழ்ரவழைச்சு நான் சொல்லப் போற ரகசியத்தை அள்ளி வுடுங்க.

   சிங்கம், புலி மார்க் மாதிரி தனபாக்யம் மார்க தேவ ரகசிய வெடி திரி கிள்ளாம வச்சா வேண்டாதவங்க மரிமரி உங்க முன்னே.. தேவ ரகசியத்துக்கு வருவோமா? கமா, புள்ளி நீங்கலாக தனபாக்யம் சொன்னதை அப்படியே அச்சுப்பிழை இல்லாம சொல்றேன். கேளுங்க.  ஸாரி... படியுங்க.

   கந்தர்வக் காதலன் உவாசிச்சதை தனபாக்யம் உவாச: (உவாச என்றால் உரைத்தல்)

   படைக்கும் கர்த்தா பிரம்ம தேவர் தலைமையில் பாற்கடலில் அன்று நாங்கள் - அதாவது இந்திரனில் தொடங்கி என் வரை (என் கந்தர்வக் காதலன் கடைசி 'ரோ') உள்ள முப்பது முக்கோடி தேவர்கள் தம்பூரா நாரதர், தர்பை வசிட்டர் உட்பட முப்புரி நூல் முனிவர்கள், அசுர கணங்கள், ஈரெட்டு திக்கு அஷ்ட ப்ளஸ் டூ பாலகர்கள் (தென்மேற்கு, வடகிழக்குக்கெல்லாம் புதிதாக இப்போது பாலகர்களை போஸ்ட் செய்து இருக்கிறார்களாம்).  காமதேனு, கற்பக விருட்சம்... அது தவிர மண்ணிலிருந்து சொர்க்கம் எய்திய மகாத்மா காந்தி, நேரு, மோகனின் தாத்தா கூடினோம்.

   திருமகள் பாதம் வருட, கருநாகம் குடை பிடிக்க, முகில் வண்ணன் கொண்டையா ராஜு போஸில் துயில் கொண்டு இருந்தார்.  "எங்கள் நாராயணா!" சப்தம் கேட்டு முகுந்தன் தனது மோனத் துயிலைக் கலைத்து கண் மலர்ந்தான்.

   "பிரம்மதேவா... என்ன இது கும்பல், அமளி? இவ்வளவு பேரும் நின்று பாற்கடலைக் குடைந்து தயிர்க்கடலாக ஆக்கி விடுவீர்கள் போலிருக்கிறதே!" என்று கோகுல கிருஷ்ணன் என்.எஸ். கிருஷ்ணன் ஸ்டைலில் விஷமமாக விட்டடித்தார்.

   "பிரபோ! நாராயணா! ஸம்பவாமி யுகே...யுகே! இது நீ அளித்த உறுதி இல்லையா? எப்போ தர்மம் தாழ்ந்து அதர்மம் தலையெடுக்குமோ, அப்போதெல்லாம் அவதாரம் எடுத்து பூவுலகை ரட்சிப்பேன்'  இது உன் வாக்கன்றோ! இதை மறந்து நீ கண் அயருதல் முறையோ?" என்று நான்கு தலைகள் மோதும் அவஸ்தையைக் கூட பொருட்படுத்டாமல் ஆவேசமாக புலம்பினான்.

   "பிரம்ம தேவா, பூவுலகில் தர்மத்திற்கு வந்த அபாயம் என்ன? அதர்மம் புரியும் அசுரன் யார்? ராவணனா, துரியோதனனா, பஸ்மாசுரனா இல்லை சிசுபாலனா?  சொல்" என்று கேட்ட பகவானின் முகத்தில் பத்து அவதாரம் எடுத்த அலுப்பு தெரிந்தது.

   ''கோபாலா!  இது வரை நீ பார்த்து அழித்த அதர்மங்கள் உருவங்களாக இருந்தன. ஆனால் கலியுகத்தில் அவை அருவங்களாக உள்ளன.  பொய், புனை, வஞ்சம், சூது, சுருட்டு, பீடி, கஞ்சா, அபின்... அடுக்கிக் கொண்டேப் போகலாம்.  மொத்தத்தில் பூலோகத்தில் "மனிதர்கள் ஜாக்கிரதை" என்று பலகை தொங்க விட வேண்டிய நிலை உருவாகியிருக்கிறது" என சரஸ்வதியின் புருஷன் சளைக்காமல் பேசினார். 

அனந்தசயனன் அலைமகளைப் பார்த்து விஷமமாக சிரித்து விட்டு, "படைக்கும் கர்த்தாவே, இதுவரை எல்லா யுகங்களிலும் உன் படைப்பில் ஏற்பட்ட சிறு தவறுகளால் தோன்றிய அசுரர்களை அழிக்க அவதாரம் எடுத்தேன்.  ஆனால் கலியுகத்தில் நீ தவறுகளைப் படைப்பதையே தொழிலாகக் கொண்டுள்ளாய்.  நான் என்ன செய்வது? என்று கேட்ட கேள்விக்குப் பதில் தெரியாமல் பிரம்மா பரப்பிரம்மாவானார்.

   நல்ல சமயத்தில் நாரதர் முன் வந்து, "நாராயணா, நீ எடுக்கப் போவதாக இருந்த தசாவதாவது அதாவது பத்தாவது அவதாரமான 'கல்கி' அவதாரத்தை ஏன் இன்னும் எடுக்காமல் இருக்கிறாய்? இதுவே தக்க தருணம்..  'கல்கி' அவதாரம் எடுத்து கலியுகத்தைக் காப்பாற்று" என்று நினைவுபடுத்தினார்.

   அழகிய வெண் புரவியில் அமர்ந்த படைவீரனாக, தான் எடுப்பதாக இருந்த 'கல்கி' அவதாரம் பகவானின் கண்களில் 'ப்ளாஷ் பேக்'காக தோன்றி மறைந்தது.  "பிரம்ம தேவா, இன்றிலிருந்து பத்து நாட்களுக்குள் ஒரு நல்ல நாளாக பார்த்து குறித்து வை.  அன்று நான் கல்கி அவதாரம் எடுக்கு பூலோக பிரவேசம் செய்யப் போகிறேன்"  பத்மனாபனின் குரல் பாஞ்ச சன்யமாக ஒலித்தது.

   பிரம்ம தேவன் குறித்த நாளும் வந்தது.  பெருமாளின் பூலோக பிரவேசத்தைப் பார்க்க எல்லோரும் வைகுந்தத்தில் ஆஜர் ஆனார்கள்.

   ஆதிசேட மெத்தையைச் சுருட்டி வைத்து விட்டு, அலர்மேல் மங்கையிடம் அரிமுகுந்தன் சிறிது தாமதித்தான்.

   '' ராமாவதாரத்தில் கோசலையின் குமாரன்; கிருஷ்ணாவதாரத்தில் அரசி - வசுதேவியின் மகனாய்ப் பிறந்து ஆய்ச்சி யசோதையின் மகனாய் வளர்ந்தேன்.  கலியுகத்தில் யாருக்கு குழந்தையாய் பிறப்பது?" கண்ணனின் முகத்தில் கேள்விக்குறி.  பூமியை உற்றுப் பார்த்து விட்டு உற்சாகமாக திருவாய் மலர்ந்தான்.

   "பிரம்மதேவா!  நான் எடுக்கப் போவது 'கல்கி' அவதாரம் வெண்குதிரையில் ஏறி வினைகளை வேகமாக விரட்டப்போடும் வீரன். அங்கு பார்"

   கண்ணன் காட்டிய இடம் கிண்டி ரேஸ் கோர்ஸ்!  பலத்த கரகோஷத்திற்கு நடுவே ஒரு வெண்குதிரையில் அமர்ந்து அன்றைய ஜாக்பாட் வீரன் ஜெயபால் ரேஸ் மைதானத்தை வளைய வந்தான்.  பகவானின் சித்தம் பிரம்மதேவன் பக்கம் நின்ற  சிவனுக்கே புரியவில்லை!

   "பிரம்மதேவா! நீ பார்த்தாயே இப்போது ஜெயபால், வெண் குதிரை வீரன், அவன்தான் எனது 'கல்கி' அவதாரத் தந்தை. ஆம் - அவன் மனைவி சுதா என் தாய். இன்று நான் சுதாவின் வயிற்றில் அணுவிலும் சிறிய கருவாக நுழையப் போகிறேன். இன்றிலிருந்து பத்தாவது மாதம் சுதா என்னைப் பெற்றெடுப்பாள்"  பகவான் கூறி முடித்து மூவுலகையும் அளந்த தன் உருவை அணுவாக மாற்றிக் கொண்டான்.
   
   விண்ணுலகில் "நாராயணா" கோஷம் அதற்கு மேல் உள்ள உலகை பிளந்தது!  மகாவிஷ்ணு என்ற தத்துவம் ''கடவுள் துகள்(BIG BANG THEORY) அணுவாகி'' சுதா ஜெயபால் குடியிருக்கும் மயிலாப்பூர் வீட்டை நோக்கி விரைந்தது.  

   ஜாக்பாட்டில் பெற்ற வெற்றியைக் கொண்டாட ஜெயபால் மனைவி சுதாவுடன் சயன அறைக்குள் நுழைந்தான்.  அறைக்கதவை ஜெயபால் மூடினான்.  திருமால் அணுவாக சாவி துவாரம் வழியாக சயன அறைக்குள் நுழைந்தார்.  உணர்ச்சி வசப்பட்டுப் வழக்கம் போல பூமாரி பொழிய வந்த தேவர்களாகிய எங்களை பிரம்மா 'உஷ்' என்று தடுத்து நிறுத்தினார்.

   சயன அறைக்குள் சுதா நைலக்ஸ் புடவையோடு சேர்ந்து நால்வகை குணங்களையும் களைந்தாள்.  சுதாவின் சிரிப்பு... ஜெயபாலுக்கு சிலிர்ப்பு.  'அணுமால்' அடி மேல் அடி வைத்து அவர்களை நெருங்கினார்.

   திருமால் அருகில் இருந்ததால் சுதா தெய்வீகமாக முனகினாள்.  ஜெயபால் திவ்யமாகக் களித்தான்.  தேவர்கள் நாங்கள் டென்ஷனாக விண்ணுலக விளிம்பில் விரல் கடித்தபடி நின்றோம்.

  சுதா ஜெயபால் இருவர் முகத்திலும் களைப்போடு கூடிய சந்தோஷம்.  இல்லை; பரிபூரண திருப்தி.

  திருமாலின் அணுவைக் காணவில்லை!  ஆம்.  அது அப்போது சுதாவின் வயிற்றில் கருவாக ஜொலித்தது.  'கல்கி' அவதாரம் ஆரம்பம்.  தேவர்கள் எங்கள் முகத்தில் சோமபான  சந்தோஷத்தை உண்டாக்கியது.  கல்கி அவதார ஆரம்பத்தைப் பார்த்த நாங்கள் அதன் வளர்ச்சியை ஞான பைனாகுலரால் பார்க்க முண்டியடித்துக் கொண்டு வானத்தில் ஒரு மேகம் விடாமல் வசதியாக அமர்ந்து கொண்டோம்.

   அணுவாக நுழைந்த திருமாலின் கரு சுதாவின் வயிற்றில் சிசுவாக விஸ்வரூபம் எடுக்க ஆரம்பித்தது.  

   அன்று ரேஸ் கிடையாது.  வீட்டுக்குள்ளே இருந்த ஜெயபாலை மயக்கம் போட்டு உசுப்பினாள் சுதா.  மயக்கம் தெளிந்தவள் வெண்ணெயாக வாந்தி எடுத்தாள்.(வயிற்றில் உள்ளவன் கண்ணன் அல்லவா)  திருமாலின் பிரதிபலிப்பு சுதாவின் முகத்தில் நீலமாக பாரித்தது.  இது அறியாத ஜெயபால் டாக்டரைப் பதறியபடி வரவழைத்தான்.

   சுதாவின் கையைப் பிடித்து நாடி பார்த்த லேடி டாக்டரின் கண்களில் சினிமா டாக்டர் மலர்ச்சி தோன்றியது.  ஜெயபால் அப்பாவாகப் போகும் சேதியை லேடி டாக்டர் வழக்கம் போல் கண்ணாடியைக் கழற்றி விட்டுக் கூறினாள்.  திருமாலின் கரு வளர்ச்சியைக் கேட்ட தேவர்களாகிய நங்கள் கரகோஷம் செய்தோம்.

அன்று மாலை சுதாவும், ஜெயபாலும் லேடி டாக்டர் சந்தான லட்சுமி நர்ஸிங் ஹோமுக்கு சென்றனர்.  'எங்க வீட்டு பிள்ளை' திருமாலின் தாய் தந்தையர் சம்பாஷணையை தேவர்களாகிய நாங்கள் ஞானக் காதால் கேட்கத் தீட்டிக் கொண்டோம்.

   முதலில் சுதா, "அத்தான்.. இது ஒண்ணும் தப்பில்லையே?" என்றாள்.  "சேச்சே.. ரொம்ப சர்வ சாதாரணம் சுதா.. தோ பார்.. நமக்கு கல்யாணமாயி ஏழு மாசம் கூட ஆகலை.. இன்னும் நாம் அனுபவிக்க எவ்வளவோ இருக்கு.. இப்பப் போயி இடைஞ்சலா இது வேற சனியன்" என்று ஜெயபால் சுதாவின் வயிற்றைத் தொட்டுப் பேசினான்.

   "குழந்தையைப் போய் சனியங்கறேளே.. நீங்க சொல்றது வாஸ்தவம்தான்.. இருந்தாலும் இது பாவமில்லையா?" - இது சுதா.

   "பாவமாவது புண்யமாவது.. பெரிசா என்னவோ கிருஷ்ணரையே பெத்துடப் போற மாதிரியில்லே பேசற.. தைரியமா இரு. எல்லாம் ஒரு வருஷம் கழிச்சு பாத்துப்போம்.. எல்லாம் அன்னிக்கு நான் இருந்த 'மூட்ல' முன்னேற்பாடு இல்லாம இருந்துட்டேன்.. பரவாயில்லை விடு.. இடிமே நான் மறந்தாலும் நீ அதை ஞாபகப்படுத்து" ஜெயபால் காட்டிய திசையில் தடுப்பு சாதன விளம்பரம்.  சுதாவின் சிவந்த முகம் வெட்கத்தில் வெளுத்தது.

   டாக்டர் சந்தான லட்சுமியின் நர்ஸிங் ஹோமுக்குள் அவர்கள் நுழைந்தனர்.  அவர்கள் பேசிய பேச்சு விஞ்ஞானத்தில் பின் தங்கிய தேவர்களாகிய எங்களுக்கு சுத்தமாக புரியவில்லை.  தான் படைத்த மனிதனின் போக்கு பிரம்மதேவனுக்கே புரியவில்லை. 

   நர்சிங் ஹோமில் அவர்கள் ஒரு மணி நேரம் இருந்தார்கள்.  காலத்தைக் கடந்த தேவர்களாகிய எங்களுக்கே அந்த ஒரு மணி நேர சஸ்பென்ஸ் ஒர் கல்ப கோடி காலமாகப் பட்டது.  முதன் முறையாக சொர்க்கத்தில் ஒரு நரக வேதனை.  

   நர்ஸிங் ஹோம் கதவு வைகுந்த வாசல் போல திறந்தது.  ஜெயபால் சுதாவை கைத்தாங்கலாக அழைத்து வந்தான்.  சைக்கிள் ரிக்ஷாவில் ஏறி மயிலாப்பூருக்கு மிதிக்கச் சொன்னான்.  ரிக்ஷா நகர்ந்து சந்து பொந்தில் மறைந்தது.

   என்ன நடந்தது என்பது புரியாமல் ஞானக் கண்களால் நாங்கள் பேந்தப் பேந்த முழித்துக் கொண்டிருந்தோம்.  சந்தான லட்சுமி நர்சிங் ஹோம் சன்னல் வழியாக எங்களுக்கு பரிச்சயமான ஒரு ஒளிப்பந்து(பாரதியார் பாஷையில் அக்னி குஞ்சு) விண்ணுலகை நோக்கி வாட்டத்துடன் வந்தது.  ஆம், அந்த ஒளிப் பந்து... அக்னி குஞ்சு...கடவுள் துகள்....

   எங்கள் அண்ணலின் கல்கி அவதார அம்பது நாள் கரு.  இப்படியாக கருவிலேயே கலைந்தது 'கல்கி' அவதாரம்.

   வைகுந்தம் வந்த விஷ்ணு பிரம்மதேவனைப் பார்த்து நரசிம்ம அவதார ஆவேசத்தில், "பிரம்மதேவா, இப்போது புரிந்து கொண்டாயா? கலியுகத்தில் நான் ஏன் கல்கி அவதாரம் எடுக்காமல் இருந்தேன் என்று.  நீ படைத்த மனிதன் என்னை கருவிலேயே கலைத்து அனுப்பி விட்டான்"  விஷ்ணுவின் வதனத்தில் சீதையைப் பிரிந்த சோகம் தெரிந்தது.

   "பிரம்மதேவா!  அவதாரம் எடுப்பது எனக்கு பெரிதல்ல.  ஆனால் அவதாரங்களின் பெற்றோரைப் படைப்பதில் நீ ஒத்துழைக்க வேண்டும்.  இராமாவதாரத்தில் என் அவதார அன்னையாக இனியவள் கோசலையைப் படைத்தாய். கிருஷ்ணாவதாரத்தில் என் தாயாக நல்லவள் வசுதேவியையும், என் வளர்ப்புத் தாயாக களங்கமில்லா ஆச்சி யசோதையையும் படைத்தாய்.  ஆனால் கலியுகத்தில் நீ படைத்ததெல்லாம் சுதா, ஜெயா, ரமா, ரேகா, உஷா போன்றவர்கள்.  முதலில் நீ எனக்கு கோசலையைப் போல், வசுதேவி போல், யசோதையைப் போல் ஒரு தாயைப் படைத்து பூலோகத்தில் உலவ விடு. அதன் பிறகு கல்கி அவதாரம் பற்றி பேசு"  உணர்ச்சிப் பெருக்கில் பேசி விட்டு உலகளந்தவன் ஆதிசேட மெத்தையைத் தட்டிப் போட்டு அமர்ந்தான்.

   பிரம்ம தேவன் வெட்கத்தால் தனது நான்கு தலைகளும் குனிய தேவர்களாகிய எங்களோடு வைகுந்தத்தை விட்டு விலகினான்.

   மறுபடி பழையபடி திருமகள் பாதம் வருட, கருநாகம் குடை பிடிக்க, கார்முகில்வண்ணன் கண்களை மூடி முடிவில்லா யோகமாம் நித்திரையில் மூழ்கினான்.

--------------------------------------------------------------------------------------------------------------------------------------------------------------------------------------------------------------------------------
   

  




    


 

   
   
                                   
